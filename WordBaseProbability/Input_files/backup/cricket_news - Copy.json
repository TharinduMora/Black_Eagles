[
    {
        "content": "‘ඩයලොග් 4G - සන්ඬේ ටයිම්ස්’ වසරේ ජනප්‍රියම පාසල් ක්‍රිකට් ක්‍රීඩකයා තේරීමේ තරගයේ (2018) සමස්ත ලංකා පාසල් කාණ්ඩයේ පෙරමුණේ පසුවන ගල්කිස්ස සාන්ත තෝමස් විදුහලේ ඩෙලන් පීරිස් 13 වැනි සතිය නිමාවන විට ඡන්ද 13,000 සීමාව පසුකර යෑමට සමත්ව සිටියි.\r\nගෙවී ගිය සතිය තුළදී ලබාගත් ඡන්ද 1,617 ත් සමග මේ වන විට ඔහු ලබා සිටින මුළු ඡන්ද සංඛ්‍යාව 13,386 කි. \r\nසමස්ත ලංකා පාසල් කාණ්ඩයේ දෙවැනි ස්ථානයේ රැදී සිටින බම්බලපිටිය ශාන්ත පීතර විදුහලේ සචින් සිල්වා මේ වන විට ලබා සිටින මුළු ඡන්ද සංඛ්‍යාව 7,512 ක් වන අතර ගෙවී ගිය සතිය තුළදී ඔහු ඡන්ද 1,187 ක් ලබාගෙන තිබේ. ඒ අනුව පළමු ස්ථානයේ පසුවන ඩෙලන් සහ දෙවැනි ස්ථානයේ පසුවන සචින් අතර පැවැති ඡන්ද පරතරය 5444 සිට 5874 ක් දක්වා ඡන්ද 430 කින් ඉහළ ගොස් ඇතත් දෙදෙනාම පසුගිය සතියේදී ඡන්ද 1000 ඉක්මවා ලබාගැනීමට සමත්ව සිටිති. \r\nඉකුත් සතියේදී සමස්ත ලංකා පාසල් කාණ්ඩයේ තෙවැනි ස්ථානයට පැමිණි කොළඹ ඩී.එස්. සේනානායක විදුහලේ විහන් ගුණසේකර මේ වන විට ලබා සිටින ඡන්ද සංඛ්‍යාව 4,464 කි. කොළඹ ආනන්ද විදුහලේ අසේල් සිගේරා ඡන්ද 2,395 ක් ලබා එහි සිවුවැනි ස්ථානයේ පසුවේ. \r\nකොළඹ කේරි විදුහලේ දෙනුවන් පෙරේරා ඡන්ද 6,034ක් ලබාගනිමින් නැගී එන කාණ්ඩයේ පෙරමුණ ගෙන ඇති අතර රත්නපුර ශාන්ත ඇලවීෂියස් විදුහලේ කෙනුල ගුණරත්න ඡන්ද 3,657 ක් ලබාගනිමින් එම කාණ්ඩයේ දෙවැනි ස්ථානයට පැමිණ සිටියි. \r\nබාලිකා පාසල් කාණ්ඩයේ පෙරමුණ ගෙන සිටින නුගේගොඩ අනුලා විදුහලේ හර්ෂිතා සමරවික්‍රම සිය ඡන්ද සංඛ්‍යාව 4,433 ක් දක්වා වර්ධනය කරගෙන ඇති අතර එම කාණ්ඩයේ දෙවැනි ස්ථානයේ පසුවන ගම්පහ රත්නාවලී විදුහලේ පබසරා රණබාහු ලබා සිටින ඡන්ද සංඛ්‍යාව 2,894 කි."
    },
    {
        "content": "ජනවාරි මාසයේදී ඉන්දියාවට එරෙහිව පැවැත්වෙන ටෙස්ට් ක්‍රිකට් තරගාවලිය සඳහා ප්‍රබල වේග පන්දු යවන්නන් දෙදෙනකු වන ඩේල් ස්ටේන් සහ ක්‍රිස් මොරිස් දකුණු අප්‍රිකානු සංචිතයට කැඳවීමට එරට ක්‍රිකට් තේරීම් කමිටුව පියවර ගෙන තිබේ. ඉකිළියේ මස්පිඩු ඇදීමක් හේතුවෙන් මොරිස්ට දෙසැම්බර් මාසයේදී සිම්බාබ්වේට එරෙහිව  පැවැති ටෙස්ට් තරගය අහිමි වූ අතර ස්ටේන්ට විවිධ ආබාධ හේතුවෙන් වසරකට ආසන්න කාලයක් දකුණු අප්‍රිකානු කණ්ඩායම නියෝජනය කිරීමට නොහැකි විය.\r\nඔවුන් දෙදෙනා යළි දකුණු අප්‍රිකානු කණ්ඩායම සමග එක්වීමත් ඔවුන්ගේ වේග පන්දු බලඇණිය තවත් ශක්තිමත් වන අතර මෝනි මෝකල්, වර්නන් පිලැන්ඩර්, කගිසෝ රබාඩා සහ ඇන්ඩිල් පෙලුක්වායෝ මෙම තරගාවලියේදී දකුණු අප්‍රිකානු කණ්ඩායමේ සෙසු වේග පන්දු යවන්නන් ලෙස කටයුතු කරති.\r\nපිට කොන්දේ සහ උරහිසේ අබාධයක් හේතුවෙන් සිම්බාබ්වේට එරෙහිව පැවැති ටෙස්ට් තරගයට සහභාගි නොවූ දකුණු අප්‍රිකානු කණ්ඩායමේ නිත්‍ය නායක ෆෆ් ඩුප්ලෙසී ඉන්දීය තරගාවලිය සඳහා නම් කරන ලද සංචිතයට කැඳවා සිටින අතර එම තරගාවලියේදී යළිත් දකුණු අප්‍රිකානු කණ්ඩායම මෙහෙයවීම සඳහා ඔහු සූදානමින් සිටියි.\r\nආබාධ හේතුවෙන් දීර්ඝ කාලයක් ටෙස්ට් ක්‍රිකට් තරගවලට සහභාගි වීමෙන් වැලකී සිටි ඒ.බී. ඩිවිලියර්ස්ද සිම්බාබ්වේට එරෙහිව පැවැති ටෙස්ට් තරගයේදී යළිත් කණ්ඩායමට එක්වූ අතර එම තරගයේදී දකුණු අප්‍රිකානු කණ්ඩායමේ නායකයා ලෙසද ඔහු කටයුතු කළේය.\r\nඩුප්ලේසී සහ ඩිවිලියස්ර්ගේ පැමිණීමත් සමග දකුණු අප්‍රිකානු කණ්ඩායමේ පිතිකරු ලැයිස්තුවද වඩාත් ශක්තිමත් වී ඇති අතර හෂීම් අම්ලා, ක්වින්ටින් ඩි’කොක්, ඩීන් එල්ගා, ටෙම්බා බවුමා සහ තියුනිස් ඩි’බෘයින් දකුණු අප්‍රිකානු කණ්ඩායමේ සෙසු පිතිකරුවන් ලෙස කටයුතු කරති."
    },
    {
        "content": "අළුබඳුන තරගාවලියෙන් අනතුරුව ඕස්ට්‍රේලියාවට එරෙහිව පැවැත්වෙන එක්දින ක්‍රිකට් තරගාවලිය සඳහා නම් කරන ලද එංගලන්ත සංචිතයට තුන් ඉරියව් ක්‍රීඩක බෙන් ස්ටෝක්ස් වෙනුවට මුල් පෙළ පිතිකරුඩේවිඩ් මැලන් ඇතුළත් කිරීමට එරට ක්‍රිකට් තේරීම් කමිටුව පියවර ගෙන තිබේ.\r\nබ්‍රිස්ටල්හි රාත්‍රී සමාජ ශාලවක් තුළදී ඇතිවූ ගැටුමකට සම්බන්ධ වීම නිසා එංගලන්ත ක්‍රිකට් පාලක මණ්ඩලය, ස්ටෝක්ස්ට තාවකාලික ජාත්‍යන්තර තරග තහනමක් පනවා ඇති බැවින් ඔහුට මෙම තරගාවලියද අහිමිවනු ඇත.\r\n අළුබඳුන තරගාවලිය සඳහා මෙන්ම එක්දින තරගාවලිය සඳහාද ස්ටොක්ස් නම් කර තිබුණද,  ඔහුට එරෙහිව එල්ල වී ඇති චෝදනා වලින් නිදහස්වන තෙක් ඔහුව කණ්ඩායමට ඇතුළත් කර නොගන්නා බවට කණ්ඩායම් කලමණාකාරීත්වය ස්ටෝක්ස්ට දැනුම් දී තිබේ.\r\nමේ වන විට 30 වැනි වියේ පසුවන ඩේවිඩ් මැලන් තවමත් එක්දින ජාත්‍යන්තර ක්‍රිකට් තරගයකට ක්‍රීඩා කර නොමැති අතර ජූනි මාසයේදී දකුණු අප්‍රිකාවට එරෙහිව විස්සයි20 ජාත්‍යන්තර වරම් දිනාගත්තේය. මෙවර අළුබඳුන තරගාවලියේදී ටෙස්ට් වරම් දිනාගත් ඔහු ඕස්ටේ්‍රලියාවට එරෙහිව පැවැත්වෙන එක්දින තරගාවලියේදී එක්දින වරම් දිනාගැනීමට නියමිතටය.\r\nමිඞ්ල්සෙක්ස් ප්‍රාන්තය නියෝජනය කරන මැලන් එංගලන්ත කණ්ඩායම වෙනුවෙන් පර්ත්හිදී පැවැති ටෙස්ට් තරගයේදී සිය මංගල ශතකය ලබාගත් අතර මේ දක්වා ඉනිම් 7 කදී ඔහු රැස්කරගෙන සිටින ටෙස්ට් ලකුණු සංඛ්‍යාව 316 කි.  \r\nදෙරට අතර පැවැත්වෙන එක්දින තරගාවලිය තරග 5 කින් සමන්විත වන අතර එහි පළමු තරගය ජනවාරි මස 14 වැනිදා මෙල්බර්න්හිදී පැවැත්වීමට නියමිතය."
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘බී’ ශ්‍රේණිය යටතේ පැවැත්වෙන තරගාවලියේ තෙවැනි සතිය අවසාන වන විට ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 32.885 ක් ලබාගත් නාවික හමුදා ක්‍රීඩා සමාජය සමත්විය.\r\nතරග තුනකට සහභාගිවී ඇති නාවික හමුදා ක්‍රීඩා සමාජය එක් තරගයක් ජයගැනීමට සමත්වී ඇති අතර තරග දෙකක් ජය පරාජයෙන් තොරව අවසන් කරගෙන ඇත.\r\nප්‍රසාද ලකුණු 28.955 ක් ලබාගත් පානදුර ක්‍රීඩා සමාජයට ප්‍රසාද ලකුණු සටහනේ දෙවැනි ස්ථානය හිමිවී ඇති අතර ප්‍රසාද ලකුණු 28.870 ක් ලබාගත් පොලිස් ක්‍රීඩා සමාජය ප්‍රසාද ලකුණු සටහනේ තෙවැනි ස්ථානය ලබා ගැනීමට සමත්වී ඇත."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III  වැනි කොටසේ තරගයකදී හංවැල්ල රාජසිංහ මධ්‍ය මහා විද්‍යාලයට එරෙහිව ලකුණු 124 ක ජයක් හිමිකර ගැනීමට වත්තල ශාන්ත ජෝසප් විද්‍යාලය පසුගියදා සමත්විය. මෙම තරගය ක්‍රිස්ට් කිංග්ස් විද්‍යාලීය ක්‍රීඩාංගණයේදී පැවැත්විණි.\r\nහංවැල්ල රාජසිංහ මධ්‍ය මහා විද්‍යාලයේ උදාර ජයතිලක ලකුණු 101 කට කඩුලු 13 ක් දවාගනිමින් තරගය පුරා පන්දුවෙන් දස්කම් දැක්වුවද තරගය ජයගැනිමට තරම් එය ප්‍රමාණවත් නොවීය.\r\nශා. ජෝසප් විද්‍යාලය - පළමු ඉනිම - ඕවර 37.4 කදී සියලුදෙනා දැවී ලකුණු 142\r\n(විමුත් එරන්ත 42, පසිඳු ජයත් 39, උදාර පින්තු 22, උදාර ජයතිලක 24/6, උදේෂ් කාවින්ද 63/4)\r\nරාජසිංහ ම.ම. විද්‍යාලය - පළමු ඉනිම - ඕවර 32.2 කදී සියලුදෙනා දැවී ලකුණු 75\r\n(චමෝද් ගයාන් 07/3, විමුත් එරංන්ත 19/3, හසංජ ඉහාන් 09/2, අමිත් අකලංක 34/2)\r\nශා. ජෝසප් විද්‍යාලය - දෙවැනි ඉනිම - ඕවර 65 කදී සියලුදෙනා දැවී ලකුණු 166\r\n(විකුම් තරූෂ 34, උදාර පින්තු 27, හසංජ ඉහාන් 21, උදාර ජයතිලක 77/7)\r\nරාජසිංහ ම.ම. විද්‍යාලය - දෙවැනි ඉනිම - ඕවර 48 කදී සියලුදෙනා දැවී ලකුණු 109\r\n(සචින් මලින්ද 24, ඩලස් කීත් 13/3, විමුත් එරංන්ත 16/3, අස්මිත් අකලංක 43/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ I වැනි කොටසේ තරගයකදී කොළඹ ඩී.එස්. සේනානායක විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ තර්ස්ටන් විද්‍යාලය පසුගියදා සමත්විය. මෙම තරගය තර්ස්ටන් විද්‍යාලීය ක්‍රීඩාංගණයේදී පැවැත්විණි.\r\nඩී.එස්. සේනානායක විද්‍යාලය - පළමු ඉනිම - ඕවර 45.5 කදී සියලුදෙනා දැවී ලකුණු 163\r\n(ශෙනාල් චන්ද්‍ර 49, ඉසුරු ආදිත්‍ය 33, අයන්ත ද සිල්වා 36, සඳරු ඩයස් 42/4, අයේෂ් හර්ෂණ 11/3)\r\nතර්ස්ටන් විද්‍යාලය - පළමු ඉනිම - ඕවර 66.4 කදී සියලුදෙනා දැවී ලකුණු 231\r\n(නිමේෂ් පෙරේරා 74, සවන් ප්‍රභාෂ් 51, පසිඳු දේශාන් 45, මුදිත ලක්ෂාන් 31/4, අයන්ත ද සිල්වා 16/3)\r\nඩී.එස්. සේනානායක විද්‍යාලය - දෙවැනි ඉනිම - ඕවර 51 කදී කඩුලු 7 ක් දැවී ලකුණු 213\r\n(මුදිත ලක්ෂාන් 84, පසිඳු ආදිත්‍ය 52, ටෙරන් බාස්කරන් 21, අයේෂ් හර්ෂණ 32/4, සඳරු ඩයස් 45/2)\r\nතර්ස්ටන් විද්‍යාලය - දෙවැනි ඉනිම - ඕවර 9 කදී කඩුලු 4 ක් දැවී ලකුණු 43\r\n(මෙතුශාන් කුමාර 16/2, මුදිත ලක්ෂාන් 23/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ I වැනි කොටසේ තරගයකදී ගම්පහ බණ්ඩාරනායක විද්‍යාලයට එරෙහිව ලකුණු 92 ක ජයක් හිමිකර ගැනීමට මහනුවර ත්‍රිත්ව විද්‍යාලය පසුගියදා සමත්විය. මෙම තරගය මහනුවර අස්ගිරිය ක්‍රීඩාංගණයේදී පැවැත්විණි.\r\nවිමුක්ති නෙතුමාල් සහ කවිශ්ක සේනාධීර කඩුලු 8 බැගින් දවාගනිමින් තරගය පුරා පන්දුවෙන් දස්කම් දැක්වූහ.\r\nත්‍රිත්ව විද්‍යාලය - පළමු ඉනිම - ඕවර 57.4 කදී සියලුදෙනා දැවී ලකුණු 178\r\n(ආනන්ද කුමාර් 53, චානුක කුමාරසිංහ 24, ටේ‍රවොන් පර්පිවන් 21, ශහිරු රොශේන් 12/4, ජනිඳු ජයවර්ධන 47/3)\r\nබණ්ඩාරනායක විද්‍යාලය - පළමු ඉනිම - ඕවර 58.4 කදී සියලුදෙනා දැවී ලකුණු 148\r\n(අරෝෂ මදුෂාන් 66, විමුක්ති නෙතුමාල් 53/5, කවිශ්ක සේනාධීර 43/4)\r\nත්‍රිත්ව විද්‍යාලය - පළමු ඉනිම - ඕවර 34.2 කදී කඩුලු 5 ක් දැවී ලකුණු 177\r\n(හසින්ත ජයසූරිය 57, ටේ‍රවොන් පර්පිවන් 39, ශහිරු රොශේන් 46/3)\r\n බණ්ඩාරනායක විද්‍යාලය - පළමු ඉනිම - ඕවර 48.4 කදී සියලුදෙනා දැවී ලකුණු 115\r\n(පසිඳු බණ්ඩාර 45, අරෝෂ මදුශාන් 30, කවිශ්ක සේනාධීර 36/4, විමුක්ති නෙතුමාල් 46/3)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණිය යටතේ පැවැත්වෙන හලාවත මේරියන්ස් සහ බදුරලිය කණ්ඩායම් අතර කටුනායක නිදහස් වෙළඳ කළාපීය ක්‍රීඩාංගණයේදී අද (02 වැනිදා) ආරම්භවූ තරගයේ පළමු දිනය නිමාවන විටදී කඩුලු 9 ක් දැවී ලකුණු 356 ක් රැස්කිරීමට හලාවත මේරියන්ස් කණ්ඩායම සමත්විය.\r\nසචිත්‍ර සේරසිංහ පන්දු 138 කදී හයේ පහර දෙකක් සහ හතරේ පහර 12 ක් සමගින් ලකුණු 103 ක් හලාවත මේරියන්ස් ඉහළ ලකුණු සංඛ්‍යාවක් කරා රැගෙන යාමට සමත්විය.\r\nහලාවත මේරියන්ස් - පළමු ඉනිම - ඕවර 84 කදී කඩුලු 9 ක් දැවී ලකුණු 356\r\n(කසුන් විදුර 23, සචිත්‍ර සේරසිංහ 103, පුලින තරංග 70, ඉසුරු උදාන 41, මාලින්ද පුෂ්පකුමාර 31, තීක්ෂිල ද සිල්වා 20, අලංකාර අසංක 74/4, ඩිලේෂ් ගුණරත්න 76/3, දුවිඳු තිලකරත්න 80/2)"
    },
    {
        "content": "ලෝකයේ පැරණිතම ටෙස්ට් ක්‍රිකට් ක්‍රීඩාංගණය වන මෙල්බර්න් ක්‍රිකට් ක්‍රීඩාංගණයේ තණතීරුව ටෙස්ට් තරග සඳහා තිබිය යුතු මට්ටමට වඩා ‘දුර්වල’ බව අන්තර්ජාතික ක්‍රිකට් සභාව කියයි. එංගලන්තය සහ ඕස්ටේ්‍රලියාව අතර පැවැත්වෙන අළු බඳුන තරගාවලියේ සිවුවැනි තරගය පැවැතියේ මෙල්බර්න් ක්‍රිකට් ක්‍රීඩංගණයේදීය.\r\nමෙම තරගයේදී දෙපිලේම පිතිකරුවන් විශාල ලෙසින් ලකුණු ලබාගත් අතර පන්දු යවන්නන්ට කිසිම ආකාරයේ වාසියක් නොවූයෙන් තරගය ජය පරාජයෙන් තොරව නිමා විය. තරගයෙන් අනතුරුව දෙපිලේම නායකයන් කියා සිටියේ මෙල්බර්න් තණතීරුවෙන් පන්දු යවන්නන්ට කිසිම ආකාරයේ සහයෝගයක් නොලැබුණු බවයි.\r\nටෙස්ට් තරගයක ජයග්‍රහණයක් සඳහා අවම වශයෙන් කඩුලු 20 කට වැඩි සංඛ්‍යාවක් බිඳ වැටිය යුතු නමුත් මෙම තරගයේදී දෙපිලේම දැවී ගිය පිතිකරුවන් ගණන 24 කි. දින පහක් පුරා රැස්කරගන්නා ලද ලකුණු සංඛ්‍යාව 1081 කි. අළු බඳුන තරගාවලියේදී 5-0 ක ජයක් අපේක්‍ෂා කරමින් සිටි ඕස්ටේ්‍රලියානුවන්ගේ බලාපොරොත්තු බිඳ වැටුණේද මෙම තරගය ජය පරාජයෙන් තොරව අවසන් වූ බැවිනි.\r\n“මේ තණතීරුවේ පන්දුව ඉපිලීම තිබුණේ අඩුත් නැති වැඩිත් නැති මට්ටමේ. ඒත් තණතීරුව ඉතාමත් මන්දගාමීයි. තරගයේ දින ගතවී යත්ම තණතීරුව එන්න එන්නම මන්දගාමී වුණා” යයි මෙම තරගාවලියේ තීරකවරයා වශයෙන් කටයුතු කරන ශ්‍රී ලංකා පිලේ හිටපු නායක රන්ජන් මඩුගල්ලේ මහතා සිය වාර්තාවේ සටහන් කර තිබිණ.\r\n“තණතීරුවේ ස්වභාවය දිනෙන් දින වෙනස් වුණේ නෑ. ස්වභාවික වෙනස්වීම එහි තිබුණේ නෑ...ඒ නිසා මේ තණතීරුවේදී පන්දුවත් පිත්තත් අතරේ සාධාරණ තරගයකට අවස්ථාවක් තිබුණේ නෑ. එයින් පිතිකරුවන්ට විශාල වාසියක් ලැබුණේ නැති නමුත් පන්දු යවන්නන්ටත් සාධාරණ අවස්ථාවක් ලැබුණේ නෑ” යයිද රන්ජන් මඩුගල්ල මහතාගේ වාර්තාවේ සටහන් වී තිබිණ.\r\nමේ සම්බන්ධයෙන් නිසි ප්‍රතිචාර දැක්වීම සඳහා ඕස්ටේ්‍රලියානු ක්‍රිකට් ආයතනයට සති දෙකක කාලයක් දී තිබේ. කෙසේ වෙතත් තමන්ගේ ක්‍රීඩාංගණයකට එල්ල වී තිබෙන චෝදනාව ඕස්ටේ්‍රලියානු ක්‍රිකට් බලධාරීහු මහත් සන්තාපයට පත්ව සිටිති.\r\nඅන්තර්ජාතික ක්‍රිකට් සභාවේ නවතම නීති රීති අනුව කිසියම් ක්‍රීඩාංගණයක තණතීරුවක් හෝ හතරේ සීමාව ඇතුළත ටෙස්ට් තරගයකට සුදුසු මට්ටමේ නොවේ නම් එම ක්‍රීඩාංගණ වලට අගති ලකුණු සටහන් කෙරේ. මෙම අගති ලකුණු 5 ක් එක්වූ කල්හි එම ක්‍රීඩාංගණයේ අන්තර්ජාතික තරග පැවැත්වීම වසරකට තහනම් කෙරේ.\r\nමෙල්බර්න් ක්‍රීඩාංගණයේ ඇත්තේ ස්වභාවික තණතීරුවක් නොවේ. එහි ඇත්තේ කලින් කලට ගෙනැවිත් ගොඩබානු ලබන තණතීරුවකි."
    },
    {
        "content": "කොලින් මුන්රෝගේ වේගවත් ශතකය හමුවේ සංචාරක බටහිර ඉන්දීය කොදෙව් කණ්ඩායමට එරෙහිව නවසීලන්තයේ බේ ඕවල් ක්‍රීඩාංගණයේදී අද (3 වැනිදා) පැවැති තෙවැනි විස්සයි20 තරගයෙන් ලකුණු 119 ක දැවැන්ත ජයක් වාර්තා කිරීමට නවසීලන්ත කණ්ඩායම සමත් විය. මෙම ජයග්‍රහණයත් සමග දෙරට අතර පැවැති තරග 3 කින් සමන්විත විස්සයි20 තරගාවලිය 2-0 ක් ලෙස ජය ගැනීමටද නවසීලන්ත ක්‍රීඩකයෝ සමත් වූහ.\r\nකාසියේ වාසිය දිනා පළමුවෙන් පන්දුවට පහරදුන් නවසීලන්ත කණ්ඩායමේ පළමු කඩුල්ල වෙනුවෙන් පන්දු 69 කදී ලකුණු 136 ක වේගවත් සම්බන්ධතාවක් ගොඩනැගීමට මාටින් ගප්ටිල් (63) සහ කොලින් මුන්රෝ (104) සමත් වූහ. පන්දු 53 කට මුහුණදුන් මුන්රෝ හයේ පහර 10 ක් සහ හතරේ පහර 3 ක් සමගින් සිය තෙවැනි විස්සයි20 ශතකය වාර්තා කළ අතර පන්දු 38 කදී වාර්තා වූ ගප්ටිල්ගේ ඉනිමට හයේ පහර 2 ක් සහ හතරේ පහර 5 ක් ඇතුළත් විය.\r\nතෙවැනි පිතිකරුවා ලෙස පිටියට පිවිසි ටොම් බෘස් පන්දු 14 කදී හයේ පහරක් සහ හතරේ පහර 2 ක් සමගින් ලකුණු 23 ක්ද, නායක කේන් විලියම්සන් පන්දු 8 කදී හයේ පහරක් සහ හතරේ පහර 2 ක් සමගින් ලකුණු 19 ක්ද රැස්කරමින් නවසීලන්ත ඉනිමේ ලකුණු සංඛ්‍යාව ඉහළ දැමූහ.\r\nජයග්‍රහණය සඳහා ලකුණු 244 ක දැවැන්ත ඉලක්කයක් හඹාගිය කොදෙව් කණ්ඩායමට ඕවර 16.3 ක් අවසානයේ සියලු දෙනා දැවී රැස්කරගත හැකි වූයේ ලකුණු 124 ක් පමණි. එහිදී දක්ෂ පන්දු යැවීමක නිතර වූ ටිම් සවුති ලකුණු 21 කට කඩුලු 3 ක් දවාගත් අතර ටේ‍රන්ට් බෝල්ට් සහ ඉෂ් සෝධි කඩුලු 2 බැගින් දවාගනිමින් කොදෙව් කණ්ඩායම අඩු ලකුණු සංඛ්‍යාවකට සීමා කිරීම සඳහා සවුතිට අනගි සහායක් දුන්හ.\r\nආරාම්භක පිතිකරුවන් වූ ක්‍රිස් ගේල් සහ චැඞ්වික් වෝල්ටන් ලකුණු නොලබා දැවී යෑමත්, පන්දු රැකීමේදී ආබාධයකට ලක්වීම නිසා ශායි හෝප් පන්දුවට පහරදීමට නොපැමිණීමත් කොදෙව් කණ්ඩායමට විශාල පාඩුවක් විය. ඇන්ඩි්‍ර ෆ්ලෙචර් පන්දු 32 කදී හයේ පහර 3 ක් සහ හතරේ පහර 4 ක් සමග ලකුණු 46 ක් රැස්කරමින් කොදෙව් කණ්ඩායමේ වැඩිම ලකුණු ලාභියා බවට පත්විය.\r\nනවසීලන්ත පිල - ඕවර 20 කදී කඩුලු 5 ක් දැවී 243\r\n(මාටින් ගප්ටිල් 63, කොලින් මුන්රෝ 104, ටොම් බෘස් 23, කේන් විලියම්සන් 19, කාර්ලෝස් බ්‍රැත්වේට් 50/2)\r\n බ.ඉ. කොදෙව් පිල - ඕවර 20 කදී සියලු දෙනා දැවී 124\r\n(ඇන්ඩ්‍රි ෆ්ලෙචර් 46, රෝමන් පවෙල් 16, කාර්ලෝස් බ්‍රැත්වේට් 15, ටිම් සවුති 21/3, ඉෂ් සෝධි 25/2, ටේ‍රන්ට් බෝල්ට් 29/2)"
    },
    {
        "content": "ශ්‍රී ලංකා සීමිත ඕවර කණ්ඩායමේ නායකත්වය හිටපු නායක ඇන්ජලෝ මැතිව්ස්ට හෝ ටෙස්ට් නායක දිනේෂ් චන්දිමාල්ට දිය යුතු බව ශ්‍රී ලංකා ක්‍රිකට් තේරීම් කමිටුව අදහස් කරයි. තේරීම් කමිටු සභාපතිවරයා ඇතුළු ශ්‍රී ලංකා ක්‍රිකට් ආයතනයේ උසස් නිලධාරීන් පිරිසක් අතර පැවැති සාකච්ඡාවකදී මේ බව ශ්‍රී ලංකා ක්‍රිකට් සභාපති තිලංග සුමතිපාල මහතාට දැනුම් දී තිබේ. \r\nමේ සම්බන්ධයෙන් විශේෂ සාකච්ඡාවක් ශ්‍රී ලංකා ක්‍රිකට් සභාපති තිලංග සුමතිපාල, උප සභාපති කේ. මතිවානන්, ප්‍රධාන විධායක නිලධාරී ඈෂ්ලි ද සිල්වා, තේරීම් කමිටු සභාපති ග්‍රැහැම් ලැබ්රෝයි, කණ්ඩායම් කළමණාකරු අසංක  ගුරුසිංහ සහ ප්‍රධාන පුහුණුකරු චන්දික හතුරුසිංහ යන මහත්වරුන්ගේ සහභාගිත්වයෙන් ඊයේ (3 වැනිදා) පැවැත්විණ. \r\nශ්‍රී ලංකා කණ්ඩායමේ නායකත්වය සම්බන්ධයෙන් නව පුහුණුකරු චන්දික හතුරුසිංහ මහතා දැඩි සේ අවධානය යොමුකර ඇති අතර ඒ සම්බන්ධයෙන් දීර්ඝ වශයෙන් සාකච්ඡා කරනු ලැබිණ. එහිදී ඇන්ජලෝ මැතිව්ස්ට නැවත වරක් නායකත්වය පැවරීම සම්බන්ධයෙන් වැඩිදුර කතාබහට ලක්වූ නමුත් මැතිව්ස් දිගින් දිගටම ආබාධ වලට ලක්වීම හේතුවෙන් දිනේෂ් චන්දිමාල්ට එම වගකීම පැවරීම සම්බන්ධයෙන්ද අවධානය යොමුවී තිබේ. \r\nශ්‍රී ලංකා සීමිත ඕවර කණ්ඩායමේ නායකයා කවුරුන්ද යන්න ලබන 9 වැනිදා නිල වශයෙන් ප්‍රකාශයට පත්කිරීමට නියමිතය. "
    },
    {
        "content": "ජනවාරි මස 9 වැනිදා සිට 22 වැනිදා දක්වා එක්සත් අරාබි එමීර් රාජ්‍යයේදී පැවැත්වෙන 5 වැනි ලෝක කුසලාන දෘෂ්‍යාබාධිත ක්‍රිකට් තරගාවලියට සහභාගි වීම සඳහා ශ්‍රී ලංකා දෘෂ්‍යාබාධිත ක්‍රිකට් කණ්ඩායම ලබන 66 වැනිදා දිවයිනෙන් පිටත්ව යෑමට නියමිතය.\r\nපාකිස්තාන දෘෂ්‍යාබාධිත ක්‍රිකට් සභාව සංවිධානය කරන මෙම තරගාවලියේ මූලික වටයේ තරග අරාබි එමීර් රාජ්‍යයේ අජ්මාන්හිදී පැවැත්වෙන අතර අවසන් මහ තරගය පාකිස්තානයේදී පැවැත්වීමට නියමිතය.\r\nමෙම තරගාවලියට සහභාගි වන ශ්‍රී ලංකා කණ්ඩායමට ක්‍රීඩකයන් 16 දෙනෙක් සහ නිලධාරීන් 4 දෙනෙක් ඇතුළත්ව සිටින අතර චන්දන දේශප්‍රිය විසින් ශ්‍රී ලංකං කණ්ඩායම මෙහෙයවනු ලබයි. ශ්‍රී ලංකාවට අමතරවට ඕස්ටේ්‍රලියාව, පාකිස්තානය, ඉන්දියාව, බංග්ලාදේශය සහ නේපාලය මෙම තරගාවලියට සහභාගි වන අතර නේපාලය ඊට සහභාගි වන පළමු අවස්ථාව මෙයයි.\r\nමින් පෙර පැවැති ලෝක කුසලාන දෘෂ්‍යාබාධිත ක්‍රිකට් තරගාවලිවලදී කැපී පෙනෙන දස්කම් දැක්වීමට ශ්‍රී ලංකා ක්‍රීඩකයන් සමත්ව ඇති අතර 2002 වසරේ ඉන්දියාවේ චෙන්නායිහි පැවැති තරගාවලියේදී පළමු වරට එංගලන්තය පරාජය කිරීමට සමත්වීම ඉන් ප්‍රධාන තැනක් ගනී. එම තරගයේ වීරයා ලෙස සම්මාන දිනාගත්තේද ශ්‍රී ලංකා ක්‍රීඩකයෙකි.\r\nඉන් අනතුරුව 2012 වසරේ ඉන්දියාවේදී පැවැති පළමු විස්සයි20 ලෝක කුසලාන දෘෂ්‍යාබාධිත ක්‍රිකට් තරගාවලියේදී ලෝක ශ්‍රේණිගතකිරීම් අතර තෙවැනි ස්ථානයට පත්වීමටද ශ්‍රී ලංකා කණ්ඩායමට හැකි විය. 2014 වසරේ දකුණු අප්‍රිකාවේදී පැවැති ලෝක කුසලාන දෘෂ්‍යාබාධිත ක්‍රිකට් තරගාවලියේ දක්ෂතම පන්දු යවන්නා ලෙස සම්මාන දිනාගැනීමට ශ්‍රී ලංකා ක්‍රීඩක සමන් කුමාර සමත් වීමද සුවිශේෂී සිදුවීමක් විය.\r\nඅවසන් වරට (2017) ඉන්දියාවේ පැවැති විස්සයි20 දෘෂ්‍යාබාධිත ලෝක කුසලාන ක්‍රිකට් තරගාවලියේදී ඉනිම් 5 කදී ශතක 5 ක් ලබාගනිමින් වාර්තාවක් පිහිටුවීමට ශ්‍රී ලංකා කණ්ඩායමේ  සුරංග සම්පත් සමත් විය.\r\n2005 වසරේ සිට ශ්‍රී ලංකා දෘෂ්‍යාබාධිත ක්‍රිකට් කණ්ඩායම කණ්ඩායමට අනුග්‍රහය දක්වන ඩිල්මා සමාගම මෙම තරගාවලියේදීද ශ්‍රී ලංකා කණ්ඩායමේ අනුග්‍රාහකයා ලෙස කටයුතු කරයි.\r\nශ්‍රී ලංකා දෘෂ්‍යාබාධිත ක්‍රිකට් සංගමය සහ ඩිල්මා සමාගම එක්ව ඉකුත් වසරේදී (2017) සංවිධානය කළ ඩිල්මා අභියෝග කුසලාන දෘෂ්‍යාබාධිත ක්‍රිකට් තරගාවලියේදී දැක්වූ දක්ෂතා පදනම් කරගනිමින් මෙවර ලෝක කුසලාන තරගාවලියට සහභාගි වන ශ්‍රී ලංකා කණ්ඩායම තෝරා ගෙන තිබේ.\r\nලෝක කුසලාන තරගාවලියට සහභාගිවන ශ්‍රී ලංකා කණ්ඩායමට රුපියල් ලක්ෂ 11 ක් වටිනා උපකරණ තොගයක් ලබාදීමටත්, ගුවන් ප්‍රවේශපත් ලබාදීමටත් ශ්‍රී ලංකා ක්‍රිකට් පාලම මණ්ඩලය පියවර ගෙන තිබේ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී මහරගම ජනාධිපති විද්‍යාලයට එරෙහිව ලකුණු 492 ක දැවැන්ත ජයක් හිමිකර ගැනීමට පාදුක්ක සිරි පියරතන මහා විද්‍යාලය ඊයේ (03 වැනිදා) සමත්විය. මෙම තරගය පාදුක්ක සිරි පියරතන මහා විද්‍යාලීය ක්‍රීඩාංගණයේදී පැවැත්විණි.\r\nපාදුක්ක සිරි පියරතන මහා විද්‍යාලය වෙනුවෙන් කවිඳු නිමේෂ් (118) සහ සජිත් අශාන් (117) ශතක රැස්කරමින් පිත්නේ දස්කම් දැක්වූ අතර දිමුත් සම්පත් ලකුණු 48 කට කඩුලු 8 ක් දවාගනිමින් පන්දුවෙන් දස්කම් දැක්වීය.\r\nසිරි පියරතන විද්‍යාලය - පළමු ඉනිම - ඕවර 58.1 කදී කඩුලු 9 ක් දැවී ලකුණු 406\r\n(කවිඳු නිමේෂ් 118, සජිත් අශාන් 117, දිමුත් සම්පත් 50, සවීන් දෙව්මිණ 41, පසිඳු ලෝචන 138/6, තිලෝක හිම්සර 74/3)\r\nජනාධිපති විද්‍යාලය - පළමු ඉනිම - ඕවර 31.2 කදී සියලුදෙනා දැවී ලකුණු 89\r\n(ඉශාර තුල්ශාන් 30, සජන උදයංග 25, දිමුත් සම්පත් 21/3, සඳරු ශමිල්ක 29/3)\r\nසිරි පියරතන විද්‍යාලය - දෙවැනි ඉනිම - ඕවර 40 කදී සියලුදෙනා දැවී ලකුණු 269\r\n(සජිත අශාන් 81, සඳරු ශමිල්ක 54, දිමුත් සම්පත් 34, පසිඳු ලෝචන 73/4, සුපුන් දේශාන්ත 99/3)\r\nජනාධිපති විද්‍යාලය - දෙවැනි ඉනිම - ඕවර 30 කදී සියලුදෙනා දැවී ලකුණු 94\r\n(සජන උදයංග 31, පසිඳු ලෝචන නොදැවී 23, තිළාන් සසිඳු 21, දිමුත් සම්පත් 48/8)"
    },
    {
        "content": "වයස 13 න් පහළ ‘සිංගර් කුසලාන’ අන්තර් පාසල් ක්‍රිකට් තරගාවලියේ පෙර අර්ධ අවසන් පූර්ව වටයට සුදුසුකම් ලබාගැනීමට කණ්ඩායම් 16 ක් සමත් විය. පෙර අර්ධ අවසන් පූර්ව වටයේ තරග ලබන සතියේ සිට පැවැත්වේ. \r\nතරගාවලියේ මූලික වටයයේදී කණ්ඩායම් 75 ක් කාණ්ඩ 10 ක් යටතේ තරග වැදුණ අතර දෙවැනි වටයේදී කණ්ඩායම් කණ්ඩායම් 32 ක් කාණ්ඩ 8 ක් යටතේ තරග වැදිණ. එම කාණ්ඩ 8 ශූරයන් සහ අනු ශූරයන් බවට පත් වූ කණ්ඩායම් 16 පෙර අර්ධ අවසන් පූර්ව වටයට සුදුසුකම් ලැබීය. \r\nකොළඹ මහානාම, කොළඹ රාජකීය, කොළඹ ඩී.එස්. සේනානායක, මීගගමුව හරිස්චන්ද්‍ර, කොළඹ ශාන්ත ජෝෂප්, මොරටුව ශාන්ත සෙබස්තියන්, ගාල්ල මහින්ද සහ කොළඹ ශාන්ත පීතර යන විදුහල් පෙර අර්ධ අවසන් පූර්ව වටයට පිවිසියේ දෙවැනි වටයේ කාණ්ඩ ශූරයන් ලෙසිනි. \r\nකටුගස්තොට ශාන්ත අන්තෝනි, වෙන්නප්පුව ජෝෂප් වාස්, අම්බලන්ගොඩ ධර්මාශෝක, කොළඹ ඉසිපතන, ගල්කිස්ස ශාන්ත අන්තෝනි, කළුතර විද්‍යාලය, කොළඹ තර්ස්ටන් සහ කළුතර තිස්ස යන විදුහල් දෙවැනි වටයේ කාණ්ඩ අනු ශූරයන් ලෙස පෙර අර්ධ අවසන් පූර්ව වටයට පිවිසියේය. \r\nපෙර අවසන් පූර්ව වටයේ තරග පෙළ ගැස්ම\r\nකොළඹ මහානාම විදුහල සහ කටුගස්තොට ශාන්ත අන්තෝනි විදුහල අතර කොළඹදී\r\nකොළඹ රාජකීය විදුහල සහ වෙන්නප්පුව ජෝෂප් වාස් විදුහල අතර කොළඹදී\r\nකොළඹ ඩී.එස්. සේනානායක විදුහල සහ අම්බලන්ගොඩ ධර්මාශෝක විදුහල අතර කොළඹදී\r\nමීගගමුව හරිස්චන්ද්‍ර විදුහල සහ කොළඹ ඉසිපතන විදුහල අතර මීගමුවේදී\r\nකොළඹ ශාන්ත ජෝෂප් විදුහල සහ ගල්කිස්ස ශාන්ත අන්තෝනි විදුහල අතර කොළඹදී\r\nමොරටුව ශාන්ත සෙබස්තියන් විදුහල සහ කළුතර විද්‍යාලය අතර මොරටුවේදී \r\nගාල්ල මහින්ද විදුහල සහ කොළඹ තර්ස්ටන් විදුහල අතර ගාල්ලේදී \r\nකොළඹ ශාන්ත පීතර විදුහල සහ කළුතර තිස්ස අතර බම්බලපිටියේදී "
    },
    {
        "content": " ‘සිංගර් කුසලාන’ වයස 19 න් පහළ ක්‍රිකට් තරගාවලියේ I වැනි කොටසේ තරගයකදී මොරටුව ශාන්ත සෙබස්තියන් විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ ශාන්ත ජෝසප් විද්‍යාලය ඊයේ (03 වැනිදා) සමත්විය. මෙම තරගය කොළඹ ශාන්ත ජෝසප් විද්‍යාලීය ක්‍රීඩාංගණයේදී පැවැත්විණි.\r\nශාන්ත සෙබස්තියන් විද්‍යාලය වෙනුවෙන් නිශිත අභිලාෂ් (129) ශතකයක් රැස්කළ අතර තරූෂ ප්‍රනාන්දු කඩුලු 5 ක් දවාගැනීමට සමත්විය.\r\nශා. සෙබස්තියන් විද්‍යාලය - පළමු ඉනිම - ඕවර 72.3 කදී කඩුලු 7 ක් දැවී ලකුණු 334\r\n(නිශිත අභිලාෂ් 129, ශේන් ප්‍රනාන්දු 87, ටශීක් පෙරේරා 51, ගිහාන් සේනානායක නොදැවී 33, අශේන් ඩැනියල් 76/4, දුනිත් වෙල්ලලගේ 87/2)\r\nශා. ජෝසප් විද්‍යාලය - පළමු ඉනිම - ඕවර 101.1 කදී සියලුදෙනා දැවී ලකුණු 416\r\n(දිලේෂ් පෙරේරා 87, දුලිත්  වෙල්ලලගේ 85, ජොහාන් ද සිල්වා 63, නිපුන් සුමණසිංහ 50, ශෙවන් රසූල් 48, තරූෂ ප්‍රනාන්දු 94/5, නදීර ප්‍රනාන්දු 85/2)\r\nශා. සෙබස්තියන් විද්‍යාලය - දෙවැනි ඉනිම - ඕවර 27 කදී කඩුලු 5 ක් දැවී ලකුණු 121\r\n(නිශිත අභිලාෂ් 37, මලින්ද පීරීස් නොදැවී 34, තරූෂ ප්‍රනාන්දු 21, දුලිත් වෙල්ලලගේ 36/2, දිනිත් ජයකොඩි 07/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ I වැනි කොටසේ තරගයකදී කොළඹ ඉසිපතන විද්‍යාලයට එරෙහිව කඩුඩු 6 ක ජයක් හිමිකර ගැනීමට වත්තල ශාන්ත අන්තෝනී විද්‍යාලය ඊයේ (03 වැනිදා) සමත්විය. මෙම තරගය වත්තල ශාන්ත අන්තෝනී විද්‍යාලීය ක්‍රීඩාංගණයේදී පැවැත්විණි.\r\nඉසිපතන විද්‍යාලයේ දිනත් දිසානායක ලකුණු 31 කට කඩුලු 6 ක් දවාගනිමින් පන්දුවෙන් දස්කම් දැක්වීය. ඉසිපතන විද්‍යාලය - පළමු ඉනිම - ඕවර 31 කදී සියලුදෙනා දැවී ලකුණු 86\r\n(සනිල් නිඳූශ 34/4, අවිශ්ක තරිඳු 41/4)\r\nශා. අන්තෝනී විද්‍යාලය - පළමු ඉනිම - ඕවර 30.4 කදී සියලුදෙනා දැවී ලකුණු 99\r\n(යසිඳු ජයවීර 23, දිනත් දිසානායක 31/6, මදුශික සඳරුවන් 05/2)\r\nඉසිපතන විද්‍යාලය - දෙවැනි ඉනිම - ඕවර 50.2 කදී සියලුදෙනා දැවී ලකුණු 130\r\n(අනුපම හේරත් 36, ඒශාන් ප්‍රනාන්දු 23, සංජුල අබේසිංහ 23, අශේන් මලිත් 38/3, සනිල් නිඳූශ 60/3)\r\nශා. අන්තෝනී විද්‍යාලය - දෙවැනි ඉනිම - ඕවර 30 කදී කඩුලු 4 ක් දැවී ලකුණු 120\r\n(හරින්ද චතුරංග 27, අවිශ්ක තරිඳු නොදැවී 26, අනුපම හේරත් 21/2)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණිය යටතේ කටුනායක නිදහස් වෙළඳ කළාපීය ක්‍රීඩාංගණයේදී පැවැති තරගයකදී බදුරලිය කණ්ඩායමට එරෙහිව ලකුණු 320 ක ජයක් හිමිකර ගැනීමට හලාවත මේරියන්ස් කණ්ඩායම අද (4 වැනිදා) සමත්විය.\r\nසචිත්‍ර සේරසිංහ (103) සහ ඕෂධ ප්‍රනාන්දු (නොදැවී 103) ශතක රැස්කරමින් පිත්තෙන්ද මාලින්ද පුෂ්පකුමාර ලකුණු 95 කට කඩුලු 8 ක් දවාගනිමින් පන්දුවෙන් දස්කම් දක්විමින් හලාවත මේරියන්ස් කණ්ඩායම ජයග්‍රහණය කරා රැගෙන යාමට සමත්වූහ.\r\nහලාවත මේරියන්ස් - පළමු ඉනිම - ඕවර 85.2 කදී සියලුදෙනා දැවී ලකුණු 371\r\n(කසුන් විදුර 23, සචිත්‍ර සේරසිංහ 103, පුලින තරංග 70, ඉසුරු උදාන 41, මාලින්ද පුෂ්පකුමාර 31, තීක්ෂිල ද සිල්වා 20, අලංකාර අසංක 74/5, දිලේෂ් ගුණරත්න 91/3, දුවිඳු තිලකරත්න 80/2)\r\nබදුරලිය - පළමු ඉනිම - ඕවර 47.3 කදී සියලුදෙනා දැවී ලකුණු 162\r\n(පැතුම් නිස්සංක 42, නදීර නාවල 22, සංජය චතුරංග 39, මාලින්ද පුෂ්පකුමාර 40/5\r\nහලාවත මේරියන්ස් - දෙවැනි ඉනිම - ඕවර 58 කදී කඩුලු 3 ක් දැවී ලකුණු 267\r\n(කසුන් විදුර 78, ඕෂධ ප්‍රනාන්දු නොදැවී 103, සචිත්‍ර සේරසිංහ 51)\r\nබදුරලිය - දෙවැනි ඉනිම - ඕවර 52.1 කදී සියලුදෙනා දැවී ලකුණු 156\r\n(පැතුම් නිස්සංක 50, නදීර නාවල 26, මදුර ලක්මාල් 28, අසිත ප්‍රනාන්දු 22/3, සචිත්‍ර සේරසිංහ 49/3, මාලින්ද පුෂ්පකුමාර 55/3)"
    },
    {
        "content": "ශ්‍රී ලංකා ක්‍රිකට් ක්‍රීඩකයින්ගේ මානසික මට්ටම වර්ධනය කිරීම සදහා ශ්‍රී ලංකා ක්‍රිකට් ආයතනයේ ආරාධනයකින් ශ්‍රී ලංකා ක්‍රිකට් කණ්ඩායම සමගින් එක්වූ වෛද්‍ය පිල් ජෝන්සී මහතා ක්‍රිකට් මූලස්ථානයේදී ඊයේ (03 වැනිදා) වැඩ ආරම්භ කළේය. අලුතෙන් පත්වූ ප්‍රධාන පුහුණුකරු චන්දික හතුරුසිංහ මහතාගේ ඉල්ලීමක් පරිදි ශ්‍රී ලංකා ක්‍රීඩකයින් සමගින් එක්වන ලෙස ජෝන්සි මහතාගෙන් ඉල්ලාසිටි බව ශ්‍රී ලංකා ක්‍රිකට් ආයතනයේ සභාපති තිලංග සුමතිපාල මහතා පැවසීය.\r\nශ්‍රී ලංකා ජාතික ක්‍රිකට් කණ්ඩායම සමගින් මේ වනවිට එක්වී ඇති ජෝන්සී මහතා සෑම ක්‍රීඩකයකු සමගින් වෙන වෙනම සාකච්ඡාවල යෙදෙමින් ඔවුන් පිළිබඳව නිසි අවබෝධයක් ලබාගනිමින් සිටී. අනතුරුව ඔවුන්ට ගැලපෙන පුහුණු ක්‍රමෝපායන් සැකසීමට බලාපොරොත්තු වන ජොන්සි මහතා ක්‍රීඩකයින්ට අමතරව පුහුණු කාර්ය මණ්ඩලයේද මානසික මට්ටම ඉහළ දැමීමට කටයුතු සකස් කරමින් සිටී.\r\nඋපදේශනය සහ අධ්‍යාපන මනෝවිද්‍යාව පිළිබඳව පශ්චාත් සහ ආචාර්ය උපාධි හිමි ජෝන්සි මහතා ග්‍රිෆිත් විශ්ව විද්‍යාලයේ සහ ක්වීන්ස්ලන්ඞ් විශ්ව විද්‍යාලයේ අධ්‍යාපන මනෝවිද්‍යාව, සමාජ මනෝවිද්‍යාව, සංවර්ධන මනෝවිද්‍යාව, උපදේශනය, අළෙවිකරණ සහ බහුසංස්කෘත මනෝවිද්‍යාව පිළිබඳ දේශකයකු වශයෙන්ද කටයුතු කර ඇත.\r\nමේ වනවිට ඕස්ට්‍රේලියා බේස්බෝල් කණ්ඩායමේත් මනෝවිද්‍ය උපදේශක ලෙස කටයුතු කරන ජෝන්සි මහතා ක්වීන්ස්ලන්ඞ් බුල්ස් ක්‍රිකට් කණ්ඩායමේද උපදේශකයකු ලෙසද කටයුතු කරයි. බි්‍රස්බේන් ලයන් පාපන්දු කණ්ඩායමේ මානසික සංවර්ධන පුහුණුකරු වශයෙන් 1994 සිට 2008 දක්වා කටයුතු කර ඇති හෙතෙම බි්‍රස්බේන් බ්‍රොන්කෝ රගර් කණ්ඩායමේ ක්‍රීඩා මනෝවෛද්‍යවරයා ලෙසද කටයුතු කර තිබේ."
    },
    {
        "content": "ශතකයක් කරා යමින් සිටි එංගලන්ත නායක ජෝ රූට්ගේ ගමන අවහිර කළ ඕස්ටේ්‍රලියානුවෝ සිඞ්නි ක්‍රිකට් ක්‍රීඩාංගණයේදී පැවැත්වෙන පස්වැනි සහ අවසන් අළු බඳුන තරගයේ පළමු දිනය වන අද (4 වැනිදා) නිමා වන විට තරගයේ පාලනය යම් තරමකට රැකගෙන සිටියහ. තරගයේ පළමු දිනය වූ අද සවස ක්‍රීඩාව නතර කරන විට එංගලන්ත පිල කඩුලු 5 ක් දැවී ලකුණු 233 ක් ලබා සිටියේය.\r\nපළමු වතාවට අළු බඳුන තරගාවලියේ නායකත්වය දරන ජෝ රූට් මේ වන විටත් තරගාවලිය පරාජය වී හමාරය. එහෙත් කණ්ඩායම වෙනුවෙන් සටන් වැදීම තවමත් අතහැර දමානැත. ඬේවිඞ් මැලන් සමග එක්ව සිව්වැනි කඩුල්ල වෙනුවෙන් ලකුණු 133 ක සම්බන්ධතාවක් ගොඩනැංවූ ජෝ රූට්ගේ අභිප්‍රාය වන්නේ අඩුතරමේ අවසන් ටෙස්ට් තරගය හෝ ජයගනිමින් කණ්ඩායමේත් තමන්ගේ නම්බුව බේරා ගැනීමයි. ඒ සම්බන්ධයෙන් බලාපොරොත්තු තබා සිටි ජෝ රූට් පිටියේ රැඳී සිටියදී කඩුලු 3 කට ලකුණු 228 ක් ලබා සිටි එංගලන්ත කණ්ඩායම, රූට් දැවීයාමෙන් ඕවරයකට පසුව කඩුලු 5 කට 233 ක් ලෙසින් ඇද වැටිණ. විනාශය රැගෙන ආවේ දෙවැනි නව පන්දුවෙනි.\r\nඉතාමත් හොඳින් පන්දුවට පහර දෙමින් සිටි නායක ජෝ රූට් (83) සිය ශතකයට ලකුණු 17 ක් ඈතින් සිටියදී ගැසූ අලංකාර ෆ්ලික් පහරකින් පන්දුව ඇදී යද්දී ස්ක්වෙයාර් ලෙග්හි සිටි මිචෙල් මාෂ් විසින් අති විශිෂ්ට අයුරින් එය උඩපන්දුවක් බවට පත්කරගන්නා ලදි. උඩපන්දුව රැකගත් ආකාරය රූට්ටම අදහාගත නොහැකි විය.\r\nමඳ වේලාවක් තණතීරුවේ වාඩිවී සිටි රූට් අනතුරුව හිස දෙපසට වනමින් ක්‍රීඩාගාරය වෙත පියමැන්නේය. ලෝකයේ මේ වන විට සිටින විශිෂ්ටතම පිතිකරුවන් වන විරාට් කෝලි, කේන් විලියම්සන් සහ ස්ටීව් ස්මිත් සමග සමතැන් ලා සැලකෙන ජෝ රූට් දැවීයන විට දිනයේ ඉතිරිව තිබුණේ ඕවර දෙකක් පමණි.\r\n“එයා ලකුණු 50 කට දැවී ගියත් ලකුණු 150 කට දැවී ගියත් එයා ආපසු ක්‍රීඩාගාරයට යන්නේ කණගාටුවෙන් තමයි. ඒත් ලකුණු ලබාගන්න වුණාම ප්‍රතිවාදීන් සසළ කරමින් ලකුණු ලබාගන්න එයාට පුළුවන්” යයි සහායක පිතිකරු ඬේවිඞ් මැලන් සිය නායකයා සම්බන්ධයෙන් පැවසීය.\r\nකාසියේ වාසිය දිනා පන්දුවට පහර දීම තෝරා ගත් එංගලන්ත පිලේ මුල් කඩුලු තුනම ලකුණු 95 කට ඇද වැටිණ."
    },
    {
        "content": "ජාතික ඔලිම්පික් කමිටුව සිය ගිණුම් වාර්තා අනුමත කර ගැනීමට මෙතෙක් අපොහොසත්ව සිටින බැවින් එහි වත්මන් ප්‍රධානීන්ට ජාතික ක්‍රීඩා සංගම්හි තනතුරු සඳහා නැවත ඉදිරිපත්විය නොහැකි බවත් ඒ පිළිබඳව රජයේ නීතිපතිවරයාගේ මතය විමසීමෙන් පසුව අවසන් තීරණයක් ගන්නා බවත් ක්‍රීඩා ඇමති දයාසිරි ජයසේකර මහතා කියයි. \r\nරජයේ ප්‍රවෘත්ති දෙපාර්තමේන්තුවේ ඊයේ (4) පැවැති මාධ්‍ය හමුවකදී ඇමතිවරයා මේ බව පැවසීය. ක්‍රීඩා අමාත්‍යාංශයේ නව වසරේ (2018)  වැඩසටහන් හා ව්‍යාපෘති පිළිබඳව කරුණු දැක්වීම සඳහා එම මාධ්‍ය හමුව කැඳවා තිබුණි. \r\nඑම අවස්ථාවට ක්‍රීඩා අමාත්‍යාංශයේ ලේකම් ජයන්ත විජේරත්න, ක්‍රීඩා අධ්‍යක්ෂ ජනරාල් සමන් බණ්ඩාර, ජාතික ක්‍රීඩා වෛද්‍ය විද්‍යායතනයේ අධ්‍යක්ෂ ජනරාල් වෛද්‍ය ලක්ෂ්මන් එදිරිසිංහ, ශ්‍රී ලංකා තහනම් උත්තේජක නිවාරණ ආයතනයේ ප්‍රධානි මහාචාර්ය අර්ජුන් ද සිල්වා යන මහත්වරු ඇතුළු අමාත්‍යාංශයේ ඉහළ පෙළේ නිලධාරීහු පිරිසක්ද එහිදී අදහස් දැක්වුහ. \r\nමෙම මාධ්‍ය හමුවේදී ජාතික ඔලිම්පික් කමිටුව සම්බන්ධයෙන් වර්තමානයේ පැන නැගී තිබෙන ගැටලුකාරී තත්ත්වය ගැන මාධ්‍යවේදීන් කළ විමසීම්වලට පිළිතුරු දෙමින් ක්‍රීඩා ඇමැතිවරයා මෙසේද පැවසීය. \r\nජාතික ඔලිම්පික් කමිටුව ගැන කතා කරනකොට දැන් අපට මතක් වෙන්නෙ අර කකුළුවාගේ කතාවයි. එයාලා හරහට ගිහිල්ලා අනිත් අයට කෙලින් යන්න කිව්වා වාගේ වැඩක් මේක. ජාතික ඔලිම්පික් කමිටුව  කියන්නෙත් රටේ නීතියට රටේ ක්‍රීඩා රේගුලාසිවලට බැඳෙන ක්‍රීඩා සංවිධානයක්. ඒ නිසා ඒ කමිටුවේ ප්‍රධානීන්ටත් රටේ ක්‍රීඩා රෙගුලාසි බලපානවා. \r\nඑහි නිලධාරීන් කීපදෙනකු මේ වනවිට ජාතික ක්‍රීඩා සංගම්හි අලුත් තනතුරුවලට පත්වෙලා ඉන්නවා. නමුත් මම කියන්න කැමතියි ගිණුම් වාර්තා වසර ගණනාවක්ම විගණනය නොකළ ඒ වකවානුවල කටයුතු කළ ඔලිම්පික් කමිටුවේ සභාපති, ලේකම් හා භාණ්ඩාගාරිකටත් දැන් ජාතික ක්‍රීඩා සංගම්හි තනතුරුවලට එන්න තහනම්. \r\n“එහෙම පත්වෙලා ඉන්න කමිටුවේ නිලධාරීන් ගැන අප නීතිපතිවරයාත් එක්ක සාකච්ඡා කරලා ඒ ගැන අවසන් තීරණයක් ගන්නවා” යයිද ක්‍රීඩා ඇමතිවරයා පැවසීය. \r\nඔලිම්පික් කමිටුවේ ලේකම් මැක්ස්වල් ද සිල්වා මහතා ශ්‍රී ලංකා ජූඩෝ සම්මේලනයේ උප භාණ්ඩාගාරික ධුරයටත් එහි භාණ්ඩාගාරික  ගාමිණි ජයසිංහ මහතා ශ්‍රී ලංකා අත්පන්දු සංගමයේ උප සභාපති ධුරයකටත් මේ වනවිට පත්ව සිටිති. "
    },
    {
        "content": "අන්තර් ජාතික ක්‍රිකට් සභාව නිකුත් කරන ලද නවතම ශ්‍රේණිගත කිරීම්වලට අනුව විස්සයි20 කණ්ඩායම් අතර පෙරමුණ ගැනීමට ප්‍රසාද ලකුණු 126 ක් ලබා සිටින නවසීලන්ත කණ්ඩායම සමත්ව සිටියි. විස්සයි20 ශ්‍රේණිගත කිරීම්හි දෙවැනි ස්ථානයේ පසුවූ නවසීලන්තය, එහි පෙරමුණට පැමිණියේ බටහිර ඉන්දීය කොදෙව් කණ්ඩායමට එරෙහිව පැවැති විස්සයි20 තරගාවලිය 2-0 ක් ලෙස ජයගැනීමත් සමගිනි. \r\nනවසීලන්තය විස්සයි20 කිරීම්හි ශ්‍රේණිගත පෙරමුණට පැමිණිමත් සමග එතෙක් එහි පෙරමුණ ගෙන සිටි පාකිස්තානය දෙවැනි ස්ථානය දක්වා ඇද වැටී ඇති අතර දෙවැනි ස්ථානයේ පසුවූ ඉන්දියාව තෙවැනි ස්ථානය දක්වා පසුබැස තිබේ. \r\nබටහිර ඉන්දීය කොදෙව් කණ්ඩායමට එරෙහිව පැවැති තරග 3 දී ශතකයක් සහ අර්ධ ශතක 2 ක් සමගින් ලකුණු 223 ක් රැස්කළ කොලින් මුන්රෝ, ප්‍රසාද ලකුණු 793 ක් ලබා විස්සයි20 පිතිකරුවන් අතර පෙරමුණට පැමිණ තිබේ. එම තරගාවලිය ආරම්භ වීමට පෙර ශ්‍රේණිගත කිරීම්හි 12 වැනි ස්ථානයේ පසු වූ මුන්රෝ එහි පෙරමුණට පැමිණීමත් සමග එතෙක් පෙරමණේ පසු වූ විරාට් කෝලිට තෙවැනි ස්ථානය දක්වා පසුබැසීමට සිදුව තිබේ.\r\nඕස්ටේ්‍රලියානු ආරම්භක පිතිකරු ඒරන් ෆින්ච් ප්‍රසාල ලකුණු 784 ක් ලබා විස්සයි20 පිතිකරුවන් අතර දෙවැනි ස්ථානයේ පසුවන අතර ඉන්දීය කණ්ඩායමේ නායක විරාට් කෝලි ප්‍රසාල ලකුණු 776 ක් ලබා තෙවැනි ස්ථානයේ පසුවේ. \r\nකොදෙව් තරගාවලිය ආරම්භ වීමට පෙර විස්සයි20 පන්දු යවන්නන් අතර 10 වැනි ස්ථානයේ පසු වූ නවසීලන්ත දඟ පන්දුයවන ක්‍රීඩක ඉෂ් සෝධි, එම තරගාවලිය නිමා වීමත් සමග ප්‍රසාද ලකුණු 726 ක් ලබා ශ්‍රේණිගත කිරීම්හි පෙරමුණට පැමිණ සිටියි. \r\nසෝධිගේ පැමිණීමත් සමග එතෙක් පන්දු යවන්නන් අතර පෙරමුණ ගෙන සිටි ජස්ප්‍රීට් බුම්රා ශ්‍රේණිගත කිරීම්හි සිවුවැනි ස්ථානය දක්වා පසුබැස තිබේ. පාකිස්තාන දඟ පන්දුයවන ක්‍රීඩක ක්‍රීඩක ඉමාඞ් වසීම් ප්‍රසාද ලකුණු 719 ක් ලබා විස්සයි20 පන්දු යවන්නන් අතර දෙවැනි ස්ථානයේ පසුවන අතර ඇෆ්ගනිස්තානයේ රෂීඞ් ඛාන් ප්‍රසාද ලකුණු 717 ක් ලබා තෙවැනි ස්ථානයේ පසුවේ."
    },
    {
        "content": "ශ්‍රී ලංකා එක්දින ක්‍රිකට් කණ්ඩායමේ නායකයා වශයෙන් හිටපු නායක ඇන්ජලෝ මැතිව්ස් පත් කිරීමට ක්‍රිකට් තේරීම් කමිටුව තීරණය කර ඇති බව විශ්වාස කටයුතු ආරංචි මාර්ගවලින් දැනගන්නට ලැබේ. මේ මස 9 වැනිදා නිළ වශයෙන් මෙම පත්කිරීම සිදුකිරීමට නියමිතව ඇත. \r\n හිටපු නායක ඇන්ජලෝ මැතිව්ස් සහ ටෙස්ට් නායක දිනේෂ් චන්දිමාල් අතර දෝලනය වෙමින් පැවැති එක්දින කණ්ඩායමේ නායකත්වය විවිධ හේතූන් මත ඇන්ජලෝ මැතිව්ස් පැවරීමට කටයුතු කළ බව ශ්‍රී ලංකා ක්‍රිකට් ආයතනයේ නිළධාරීයෙක් පැවසීය.\r\n ඇන්ජලෝ මැතිව්ස් වරින් වර ආබාධයන්ට ලක්වුවද ටෙස්ට්, එක්දින සහ විස්සයි20 කණ්ඩායම් තුනේම ස්ථීර ස්ථානයක් වෙන්කර ගෙන සිටින ක්‍රීඩකයෙකි. කණ්ඩායම හොදින් මෙහෙයවමින් ලකුණු අතර සිටින දිනේෂ් චන්දිමාල් ටෙස්ට් කණ්ඩායමේ ස්ථාවරවී තිබුණද එක්දින සහ විස්සයි20 කණ්ඩායම්හි ස්ථීර ස්ථානයක් ඔහුට නොමැත.\r\n 2019 දී පැවැත්වෙන එක්දින ලෝක කුසලාන තරගාවලිය දක්වා බලපැවැත්වෙන මෙම පත්කිරීමට ලකුණු අතර සිටීමත් බෙහෙවින් වැදගත් වෙයි.  යම් හෙයකින් එක්දින කණ්ඩායමේ නායකත්වයට දිනේෂ් චන්දිමාල් පත්කිරීමෙන් පසුව ලකුණු අතර ඒමට ඔහුට නොහැකි වුවහොත් කණ්ඩායම තේරීමේද ගැටළු පැන නැගීමට වැඩි ඉඩ ප්‍රස්ථා ඇති බැවින් ඇන්ජලෝ මැතිව්ස්ට තේරීම් කමිටුවේ වැඩි කැමැත්ත හිමිවී තිබේ. \r\n එසේ වුවහොත් 2014 දී පැවැති විස්සයි20 ලෝක කුසලාන තරගාවලියේදී ලෝක කුසලාන දිනාගත් කණ්ඩායමේ නිල නායකයා වූ දිනේෂ් චන්දිමාල්ට නැවතත් එවැනිම සිදුවීමකට මුහුණ දීමට ඉඩ නොතැබීමේ අරමුණ ඇතිව තේරීම් කමිටුව මෙම තීරණය ගෙන තිබේ.\r\n අනෙක් අතට නායකත්වය ලබාදෙමින් දිනේෂ් චන්දිමාල් පීඩනයට පත් නොකිරීමට වගබලාගත් තේරීම් කමිටුව ඔහුට පිතිකරුවකු ලෙස ස්ථාවර වීමට අවස්ථාව දී ඇත.\r\n ටෙස්ට්, එක්දින සහ විස්සයි20 කණ්ඩායම්හි නායකත්වට එක් අයෙකු සිටියානම් වඩාත් සුදුසුබව  පුහුණුකරුවන්ගේ  අදහස වූවත් අනෙකුත් හේතු සලකා බලමින් එක්දින සහ විස්සයි-20 කණ්ඩායම් වල නායකත්වය මැතිව්ස්ට පැවරීමට තේරීම් කමිටුව තීරණය කර තිබේ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කොළඹ රාජකීය විද්‍යාලයට එරෙහිව පළමු ඉනිමේ ජයක් හිමිකර ගැනීමට මහනුවර ශාන්ත අන්තෝනී විද්‍යාලය ඊයේ (4 වැනිදා) සමත්විය. මෙම තරගය කොළඹ රාජකීය විදුහල් ක්‍රීඩාංගණයේදී පැවැත්විණි.\r\nශාන්ත අන්තෝනී විද්‍යාලයේ නිම්නක ජයතිලක රාජකීය විදුහල් පළමු ඉනිමේදී ලකුණු 62 කට කඩුලු 7 ක් සහ දෙවැනි ඉනිමේදී ලකුණු 74 කට කඩුලු 3 ක් දවාගනිමින් තරගය පුරා පන්දුවෙන් දස්කම් දැක්වීය.\r\nරාජකීය විද්‍යාලය - පළමු ඉනිම - ඕවර 60.4 කදී සියලුදෙනා දැවී ලකුණු 170\r\n(භාග්‍ය දිසානායක 41, පසිඳු සූරියබණ්ඩාර 33, කෞශාන් කුළසූරිය 32, කවිඳු පතිරත්නේ 30, නිම්නක ජයතිලක 62/7)\r\nශා. අන්තෝනී විද්‍යාලය - පළමු ඉනිම - ඕවර 56.2 කදී කඩුලු 8 ක් දැවී ලකුණු 260\r\n(ඩියෝන් ස්ටොවුටර් 59, සුමේර ජයසිංහ 55, තීක්ෂණ ගුණසිංහ 44, තමාෂණ අබේකෝන් නොදැවී 40, මනුල පෙරේරා 72/3, කමිල් මිශාර 57/2)\r\nරාජකීය විද්‍යාලය - දෙවැනි ඉනිම - ඕවර 65.5 කදී සියලුදෙනා දැවී ලකුණු 194\r\n(ගයාන් දිසානායක නොදැවී 87, පසිඳු සූරියබණ්ඩාර 58, තෙවිඳු සේනාරත්න 23, අසිත වන්නිනායක 17/4, නිම්නක ජයතිලක 74/3, නවෝද්‍ය විජේකුමාර 23/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී දෙහිවල මධ්‍ය මහා විද්‍යාලයට එරෙහිව කඩුලු 8 ක ජයක් හිමිකර ගැනීමට මීගමුව ශාන්ත පීතර විද්‍යාලය ඊයේ (4 වැනිදා) සමත්විය. මෙම තරගය දෙහිවල එස්.ඩි.එස්. ජයසිංහ ක්‍රීඩාංගණයේදී පැවැත්විණි.\r\nදෙහිවල මැදි විදුහල් දෙවැනි ඉනිමේදී කඩුලු 5 බැගින් දවාගත් ශාන්ත පීතර විද්‍යාලයේ ඉසුරු උත්පල සහ සසිඳු මදුශංක ජයග්‍රහණය කරා තම පාසල රැගෙන යාමට සමත්වූහ. ඉසුරු උත්පල ලකුණු 40 කට කඩුලු 8 ක් දවාගනිමින් තරගය පුරා පන්දුවෙන් දස්කම් දැක්වීය.\r\nදෙහිවල ම.ම. විද්‍යාලය - පළමු ඉනිම - ඕවර 35.1 කදී සියලුදෙනා දැවී ලකුණු 142\r\n(සහන් සංතුෂ් 40, ඩිල්ෂාන් ඩයස් 25, නිගුල් දුල්නාත් 22, ඉසුරු උත්පල 16/3, ශෙරොන් අවිශ්ක 18/2, දිනෙත් සත්සර 59/2)\r\nශා. පීතර විද්‍යාලය - පළමු ඉනිම - ඕවර 23.1 කදී සියලුදෙනා දැවී ලකුණු 119\r\n(පසිඳු නවෝද් 36, උමේෂ් ලක්ෂාන් 20, චමිඳු සිල්වා 58/5, ක්‍රිශාන් සංතුෂ් 33/2)\r\nදෙහිවල ම.ම. විද්‍යාලය - දෙවැනි ඉනිම - ඕවර 22 කදී සියලුදෙනා දැවී ලකුණු 58\r\n(ඉසුරු උත්පල 24/5, සසිඳු මදුශංක 34/5)\r\nශා. පීතර විද්‍යාලය - දෙවැනි ඉනිම - ඕවර 19.2 කදී කඩුලු 2 ක් දැවී ලකුණු 84\r\n(ලසිත් නිසල්නක නොදැවී 25)"
    },
    {
        "content": "වසර දෙකක අයි.පී.එල්. තහනමකට ලක්ව සිටි චෙන්නායි සුපර් කිංග්ස් සහ රාජස්ථාන් රෝයල්ස් කණ්ඩායම් මේ වසරේදී (2018) යළිත් කරළියට පැමිණ තිබේ. ඒ එම කණ්ඩායම් දෙකට එරෙහිව පනවා තිබූ තහනම මේ වසරේදී නිමා වීම හේතුවෙනි.\r\n2013 වසරේදී මුදලට තරග පවාදීම සහ ඔට්ටුකරුවන්ට අවැසි පරිදි ක්‍රීඩා කිරීම යන චෝදනා වලට වැරදිකරුවන් වීම නිසා එම කණ්ඩායම් දෙකට ඉන්දියාවේ ප්‍රධාන පෙලේ විනිසුරුවරයකු වන ආර්. එම්. ලෝධා මහතාගේ ප්‍රධානත්වයෙන් යුත් ලෝධා කමිටුව වසර දෙකක තහනමක් පැනවීය.\r\nඒ අනුව 2016 සහ 2017 වසර වලදී එම කණ්ඩායම් දෙක අයි.පී.එල්. තරගාවලියෙන් ඉවත්ව සිටි අතර ඒ වෙනුවට ගුජරාට් ලයන්ස් සහ රයිසිං පූනේ සුපර් ජයන්ට්ස් ලෙස නව කණ්ඩායම් දෙකක් තරගාවලියට ඇතුළත් කිරීමට එහි සංවිධායකයෝ පියවර ගත්හ.\r\nචෙන්නායි සුපර් කිංග්ස් සහ රාජස්ථාන් රෝයල්ස් කණ්ඩායම් වලට ක්‍රීඩා කළ ක්‍රීඩකයන් ඉකුක් වසර දෙකේදී ගුජරාට් ලයන්ස් සහ රයිසිං පූනේ සුපර් ජයන්ට්ස් කණ්ඩායම් දෙකට බෙදී ක්‍රීඩා කළ අතර එහිදී චෙන්නායි සුපර් කිංග්ස් කණ්ඩායමට ක්‍රීඩා කළ සුරේෂ් රයිනා, ගුජරාට් ලයන්ස් කණ්ඩායමේ නායකත්වය දැරීය.\r\nචෙන්නායි සුපර් කිංග්ස් කණ්ඩායමේ නායකත්වය දැරූ මහේන්ද්‍ර සිං දෝනි 2016 වසරේදී රයිසිං පූනේ සුපර් ජයන්ට්ස් කණ්ඩායමේ නායකත්වය දැරූ අතර රාජස්ථාන් රෝයල්ස් කණ්ඩායමට ක්‍රීඩා කළ ස්ටීවන් ස්මිත් 2017 වසරේදී පූනේ සුපර් ජයන්ට්ස් කණ්ඩායමේ නායකත්වය දැරීය.\r\nකෙසේ වුවත් මේ වසරේදී චෙන්නායි සුපර් කිංග්ස් සහ රාජස්ථාන් රෝයල්ස් කණ්ඩායම් යළිත් අයි.පී.එල්. තරගාවලියට එක්වන අතර එම කණ්ඩායම් වෙනුවට ඉකුත් වසර දෙකේදී තරගාවලියට සහභාගි වූ ගුජරාට් ලයන්ස් සහ රයිසිං පූනේ සුපර් ජයන්ට්ස් කණ්ඩායම් තරගාවලියෙන් ඉවත් වනු ඇත. ඒ අනුව මහේන්ද්‍ර සිං දෝනි සහ සුරේෂ් රයිනා යළිත් චෙන්නායි සුපර් කිංග්ස් කණ්ඩායමටත්, ස්ටීවන් ස්මිත් යළිත් රාජස්ථාන් රෝයල්ස් කණ්ඩායමටත් ක්‍රීඩා කරනු ඇත.\r\nඔවුන් තිදෙනාද ඇතුළුව ක්‍රීඩකයන් 18 දෙනෙක් පමණක් මෙවර අයි.පී.එල්. ක්‍රීඩක වෙන්දේසියට ඉදිරිපත් නොකෙරෙන අතර එම ක්‍රීඩකයන් 18 දෙනා තවදුරටත් කණ්ඩායම් තුළ රඳවා ගැනීමට ඔවුන් ක්‍රීඩා කළ කණ්ඩායම්වල හිමිකරුවන් තීරණය කර තිබේ.\r\nකෙසේ වුවත් මෙතෙක් පැවැති අයි.පී.එල්. තරගාවලි වලදී වැඩිම කඩුලු සංඛ්‍යාවක් දවාගෙන ඇති ලසිත් මාලිංග, මුම්බායි ඉන්දියන්ස් කණ්ඩායම තුළ තවදුරටත් රඳවා නොගෙන වෙන්දේසියට ඉදිරිපත් කිරීමට මුම්බායි කණ්ඩායමේ හිමිකරුවන් පියවර ගෙන තිබීම කැපී පෙනෙන සිදුවීමක් ලෙස හැදින්විය හැකිය.\r\nමාලිංගට අමතරව කොල්කටා නයිට්රයිඩර්ස් කණ්ඩායම දෙවරක් (2012 සහ 2014) අයි.පී.එල්. ශූරතාව කරා මෙහෙයවූ ගෞතම් ගම්බීර්ට සහ රෝයල් චැලේන්ජර්ස් බැංගලෝර් කණ්ඩායමට ක්‍රීඩා කළ ප්‍රවේගකාරී පිතිකරු ක්‍රිස් ගේල්ටද එම ඉරණමම අත්වී තිබේ. ඔවුන් දෙදෙනාද තවදුරටත් කණ්ඩායම් තුළ රඳවා නොගෙන වෙන්දේසියට ඉදිරිපත් කිරීමට එම කණ්ඩායම් වල හිමිකරුවන් තීරණය කර තිබේ."
    },
    {
        "content": "මාරිස්ටෙලා විදුහලට ඉනිමක ජයක්2018-01-05 17:53:40 | රොෂාන් ගුණරත්න 2  0  0  0  0 Views 129\r\n‘සිංගර් කුසලාන’ වයස 19 න් පහළ ක්‍රිකට් තරගාවලියේ I වැනි කොටසේ තරගයකදී ගම්පහ බණ්ඩාරනායක විද්‍යාලයට එරෙහිව ඉනිමක සහ ලකුණු 69 ක ජයක් හිමිකර ගැනීමට මිගමුව මාරිස්ටෙලා විද්‍යාලය ඊයේ (4 වැනිදා) සමත්විය. මෙම තරගය මිගමුව මාරිස්ටෙලා විද්‍යාලීය ක්‍රීඩාංගණයේදී පැවැත්විණි.\r\nමාරිස්ටෙලා විද්‍යාලය - පළමු ඉනිම - ඕවර 52.1 කදී කඩුලු 8 ක් දැවී ලකුණු 332\r\n(රොශේන් ප්‍රනාන්දු 71, චතුර අනුරාධ 53, කෙවින් පෙරේරා 45, අශාන් ප්‍රනාන්දු 36, ජනිඳු වත්සල 70/4)\r\nබණ්ඩාරනායක විද්‍යාලය - පළමු ඉනිම - ඕවර 25.4 කදී සියලුදෙනා දැවී ලකුණු 125\r\n(ගයාෂාන් දුලංජන 30, සිසිත මදනායක 26, නවින් ප්‍රනාන්දු 31/3, අවීෂ කේෂාන් 38/3, කෙවින් පෙරේරා 19/2)\r\nබණ්ඩාරනායක විද්‍යාලය - දෙවැනි ඉනිම - ඕවර 33.4 කදී සියලුදෙනා දැවී ලකුණු 138\r\n(ජනිඳු ජයවර්ධන 54, රවිමාල් අල්විස් 25, මාධව සත්සර 23, පසිඳු උෂේට්ටි 48/4, නවින් ප්‍රනාන්දු 27/3, රවිඳු ප්‍රනාන්දු 18/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී වැල්ලම්පිටිය සිද්ධාර්ථ විද්‍යාලයට එරෙහිව ඉනිමක සහ ලකුණු 125 ක ජයක් හිමිකර ගැනීමට නුගේගොඩ ලයිසියම් ජාත්‍යන්තර පාසල ඊයේ (4 වැනිදා) සමත්විය. මෙම තරගය මරදාන දුම්රිය ක්‍රීඩාංගණයේදී පැවැත්විණි.\r\nනුගේගොඩ ලයිසියම් ජාත්‍යන්තර පාසලේ ලකිඳු රාජරත්න ලකුණු 26 කට කඩුලු 8 ක් දවාගනිමින් තරගය පුරා පන්දුවෙන් දස්කම් දැක්වීය.\r\nලයිසියම් - පළමු ඉනිම - ඕවර 63.2 කදී සියලුදෙනා දැවී ලකුණු 295\r\n(හංසජ බණ්ඩාර 91, පසිඳු රාජපක්ෂ 54, චලිඳු සසිමාල් 36, දමිත පවන් 34, අමිත් මදුශාන් 66/6)\r\nසිද්ධාර්ථ විද්‍යාලය - පළමු ඉනිම - ඕවර 23.4 කදී සියලුදෙනා දැවී ලකුණු 56\r\n(අමිත් මදුශාන් නොදැවී 32, ලකිඳු රාජරත්න 18/6, රවිඳු රාජරත්න 24/2)\r\nසිද්ධාර්ථ විද්‍යාලය - දෙවැනි ඉනිම - ඕවර 37 කදී සියලුදෙනා දැවී ලකුණු 114\r\n(චතුෂ්ක කවීශ්වර 27, සාලින්ද ආකාෂ් 21, හංසජ බණ්ඩාර 27/3, ලකිඳු රාජරත්න 08/2, රවිඳු රාජරත්න 21/2)"
    },
    {
        "content": "ගාල්ල මහින්දයට ලකුණු 188 ක ජයක්2018-01-05 19:05:17 | රොෂාන් ගුණරත්න 6  0  0  0  0 Views 258\r\n‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කුරුණෑගල මලියදේව විද්‍යාලයට එරෙහිව ලකුණු 188 ක ජයක් හිමිකර ගැනීමට ගාල්ල මහින්ද විද්‍යාලය ඊයේ (4 වැනිදා) සමත්විය. මෙම තරගය කුරුණෑගල මහින්ද විද්‍යාලීය ක්‍රීඩාංගණයේදී පැවැත්විණි.\r\nගාල්ල මහින්ද විද්‍යාලයේ නවෝද් පරණවිතාන (71) අර්ධ ශතකයක් සහ ලකුණු 56 කට කඩුලු 10 ක් දවාගනිමින් තුන් ඉරියව් දස්කම් දැක්වීමට සමත්විය.\r\nමහින්ද විද්‍යාලය - පළමු ඉනිම - ඕවර 49.2 කදී සියලුදෙනා දැවී ලකුණු 235\r\n(නවෝද් පරණවිතාන 71, කේ.කෙවින් 43, විනුර දුල්සර 41, හංසික වැළිහිඳ 25, දුලාජ් රණතුංග 78/4, විශ්ව දිසානායක 20/2, සංජීව ප්‍රියදර්ශණ 36/2)\r\nමලියදේව විද්‍යාලය - පළමු ඉනිම - ඕවර 44.3 කදී සියලුදෙනා දැවී ලකුණු 131\r\n(සුපුන් සුමණරත්න 53, මුදිත ප්‍රේමදාස 37, නවෝද් පරණවිතාන 31/5, සුබානු රාජපක්ෂ 11/2, පසන් පෙතන්ගොඩ 18/2)\r\nමහින්ද විද්‍යාලය - දෙවැනි ඉනිම - ඕවර 43 කදී කඩුලු 8 ක් දැවී ලකුණු 214\r\n(කවිඳු එදිරිවීර නොදැවී 59, හංසික වැළිහිඳ 58, දුලාජ් රණතුංග 62/3, නිශාන්ත හෙට්ටිආරච්චි 42/2)\r\nමලියදේව විද්‍යාලය - දෙවැනි ඉනිම - ඕවර 47.4 කදී සියලුදෙනා දැවී ලකුණු 130\r\n(සංජීවන් ප්‍රියදර්ශණ 25, දුලාජ් රණතුංග 22, නවෝද් පරණවිතාන 25/5, සුබානු රාජපක්ෂ 31/4)"
    },
    {
        "content": "මහනාම විදුහලට කඩුලු 6 ක ජයක්2018-01-05 19:06:50 | රොෂාන් ගුණරත්න 1  0  0  0  0 Views 239\r\n‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී ගාල්ල ශාන්ත ඇලවිෂියස් විද්‍යාලයට එරෙහිව කඩුලු 6 ක ජයක් හිමිකර ගැනීමට කොළඹ මහනාම විද්‍යාලය ඊයේ (4 වැනිදා) සමත්විය. මෙම තරගය මොරටු විද්‍යාලීය ක්‍රීඩාංගණයේදී පැවැත්විණි.\r\nකොළඹ මහනාම විද්‍යාලය වෙනුවෙන් හෂාන් සංදීප ලකුණු 47 කට කඩුලු 7 ක් දවාගනිමින් තරගය පුරා පන්දුවෙන් දස්කම් දැක්වූයේය.\r\nගාල්ල ශාන්ත ඇලවිෂියස් විද්‍යාලයේ රවිඳු සංජන (92) අර්ධ ශතකයක් සහ ලකුණු 27 කට කඩුලු 6 ක් දවාගනිමින් තුන් ඉරියව් දස්කම් පෑමට සමත්විය.\r\nශා. ඇලවිෂියස් විද්‍යාලය - පළමු ඉනිම - ඕවර 45.1 කදී සියලුදෙනා දැවී ලකුණු 139\r\n(රවිඳු සංජන 92, නිලුක්ෂ දුල්මිණ 24, ළහිරු කාවින්ද 33/3, හෂාන් සංදීප 38/3)\r\nමහනාම විද්‍යාලය - පළමු ඉනිම - ඕවර 42.3 කදී සියලුදෙනා දැවී ලකුණු 107\r\n(පැතුම් බොතේජූ 31, විනුක රූබසිංහ 25, රවිඳු සංජන 27/6, දිනුක ලක්මාල් 2143)\r\nශා. ඇලවිෂියස් විද්‍යාලය - දෙවැනි ඉනිම - ඕවර 34.2 කදී සියලුදෙනා දැවී ලකුණු 54\r\n(හෂාන් සංදීප 09/4, වත්සර පෙරේරා 09/3)\r\nමහනාම විද්‍යාලය - දෙවැනි ඉනිම - ඕවර 36.1 කදී කඩුලු 4 ක් දැවී ලකුණු 88\r\n(පැතුම් බොතේජූ නොදැවී 30, බිශාන් මෙන්ඩිස් 26, දිනුක ලක්මාල් 19/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ නාලන්ද විද්‍යාලයට එරෙහිව කඩුලු 6 ක ජයක් හිමිකර ගැනීමට ගල්කිස්ස සාන්ත තෝමස් විද්‍යාලය ඊයේ (4 වැනිදා) සමත්විය. මෙම තරගය ගල්කිස්ස සාන්ත තෝමස් විද්‍යාලීය ක්‍රීඩාංගණයේදී පැවැත්විණි.\r\nසාන්ත තෝමස් විද්‍යාලයේ ඩෙලන් පීරීස් කඩුලු 7 ක් සහ ශෙනන් ප්‍රනාන්දු කඩුලු 6 ක් දවාගනිමින් තරගය පුරා පන්දුවෙන් දස්කම් දැක්වූහ\r\nනාලන්ද විද්‍යාලය - පළමු ඉනිම - ඕවර 65.1 කදී සියලුදෙනා දැවී ලකුණු 151\r\n(සුහංග විජේවර්ධන 57, රවින් ද සිල්වා නොදැවී 22, දිල්හාන් පොල්ගම්පල 20, ශෙනන් ප්‍රනාන්දු 37/3, කිශාන් මුණසිංහ 04/2, ඩෙලන් පීරීස් 51/2)\r\nසා. තෝමස් විද්‍යාලය - පළමු ඉනිම - ඕවර 67 කදී කඩුලු 8 ක් දැවී ලකුණු 202\r\n(දුලීප් ගුණරත්න 47, මනීෂ රූපසිංහ 37, ඩෙලන් පීරීස් 23, තෙවින් ඊරියගම 21, මහීමා වීරකෝන් 50/6)\r\nනාලන්ද විද්‍යාලය - දෙවැනි ඉනිම - ඕවර 47.5 කදී සියලුදෙනා දැවී ලකුණු 81\r\n(සචිත් ගුණතිලක 21, ඩෙලන් පීරීස් 27/5, ශෙනන් ප්‍රනාන්දු 22/3, දිනෙත් කංනන්ගර 12/2)\r\nසා. තෝමස් විද්‍යාලය - දෙවැනි ඉනිම - ඕවර 13.5 කදී කඩුලු 4 ක් දැවී ලකුණු 33\r\n(මහීම වීරකෝන් 13/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී වේයන්ගොඩ බණ්ඩාරනායක විද්‍යාලයට එරෙහිව කඩුලු 7 ක ජයක් හිමිකර ගැනීමට ජාඇල ක්‍රිස්ට් කිංග් විද්‍යාලය ඊයේ (4 වැනිදා) සමත්විය. මෙම තරගය වේයන්ගොඩ බණ්ඩාරනායක විද්‍යාලීය ක්‍රීඩාංගණයේදී පැවැත්විණි.\r\nජාඇල ක්‍රිස්ට් කිංග් විද්‍යාලය වෙනුවෙන් පිත්තෙන් දස්කම් දැක්වූ ළහිරු සිල්වා (98) ශතකයට ලකුණු දෙකක් මෙපිටින් දැවීගිය අතර මදුශංක ප්‍රනාන්දු ලකුණු 25 කට කඩුලු 6 ක් දවාගනිමින් පන්දුවෙන් දස්කම් දැක්වීය.\r\nබණ්ඩාරනායක විද්‍යාලය - පළමු ඉනිම - ඕවර 40.1 කදී සියලුදෙනා දැවී ලකුණු 165\r\n(සජිත් මදුශංක 97, මලින්ද පෙරේරා 30/4, නිසල් මාලිංග 51/3)\r\nක්‍රිස්ට් කිංග් විද්‍යාලය - පළමු ඉනිම - ඕවර 61.2 කදී සියලුදෙනා දැවී ලකුණු 213\r\n(ළහිරු සිල්වා 98, මලිත් නවංජන 40, නිපුන් සංතුෂ් 33/6, චතුෂ්ක කලුනායක 45/2)\r\nබණ්ඩාරනායක විද්‍යාලය - දෙවැනි ඉනිම - ඕවර 41.2 කදී සියලුදෙනා දැවී ලකුණු 116\r\n(මළිඳු මණබරන 42, මදුශංක ප්‍රනාන්දු 25/6)\r\nක්‍රිස්ට් කිංග් විද්‍යාලය - දෙවැනි ඉනිම - ඕවර 17.4 කදී කඩුලු 3 ක් දැවී ලකුණු 69"
    },
    {
        "content": "සිඞ්නි ක්‍රීඩාංගණයේදී පැවැත්වෙන අළු බඳුන ටෙස්ට් ක්‍රිකට් තරගාවලියේ අවසන් තරගයේ දෙවැනි දිනය (5 වැනිදා) නිමාවන විට පළමු ඉනිම වෙනුවෙන් පන්දුවට පහරදෙමින් සිටි ඕස්ට්‍රේලියාව කඩුලු 2 ක් දැවී ලකුණු 193 ක් ලබා සිටියේය. ඒ අනුව ඕස්ට්‍රේලියාව කඩුලු 8 ක් ඇතැතිව එංගලන්තයට වඩා තවත් ලකුණු 153 ක් පසුපසින් සිටියි.\r\nදෙවැනි දිනය සඳහා තරගය නතර කරන විට උස්මාන් කවාජා ලකුණු 91 ක්ද, නායක ස්ටීවන් ස්මිත් ලකුණු 44 ක්ද ලබා නොදැවී කඩුල්ලේ රැදී සිටි අතර ඒ වන විට ඔවුන් දෙදෙනා එක්ව ඕස්ට්‍රේලියානු ඉනිමේ තෙවැනි කඩුල්ල වෙනුවෙන් ගොඩනගා තිබූ සම්බන්ධතාව ලකුණු 107 කි. සිය හයවැනි ටෙස්ට් ශතකයට ලකුණු 9 ක් පසුපසින් සිටින කවාජා සිය ඉනිම හයේ පහරකින් සහ හතරේ පහර 7 කින් අලංකාර කළ අතර ස්මිත්ගේ ඉනිමට හතරේ පහර 3 ක් ඇතුළත් විය.\r\nඕස්ට්‍රේලියානු කණ්ඩායමේ ආරම්භක පිතිකරු කැමරන් බැන්ක්‍රොෆ්ට් ලකුණු ලබාගැනීමට පෙර පිටියෙන් ඉවත් කිරීමට ස්ටුවට් බ්‍රෝඞ් සමත් වූ අතර ඒ වන විට මුලු ලකුණු සංඛ්‍යාව 1 ක් ලෙස සටහන් විය.\r\nබැන්ක්‍රොෆ්ට්ගේ දැවී යෑමෙන් අනතුරුව ඬේවිඞ් වෝනර් (56) සමග එක්වූ උස්මාන් කවාජා, දෙවැනි කඩුල්ල වෙනුවෙන් ලකුණු 85 ක සම්බන්ධතාවක් ගොඩනැගුවේය. වෝනර්ගේ 27 වැනි ටෙස්ට් අර්ධ ශතකය හතරේ පහර 6 කින් සමන්විත විය.\r\nපළමු දිනය වූ ඊයේ (4 වැනිදා) තරගය නතර කරන විට පන්දුවට පහර දෙමින් සිටි එංගලන්ත කණ්ඩායමට අද දිනයේදී සිය පළමු ඉනිමට අලුතින් එක්කරගත හැකි වූයේ තවත් ලකුණු 113 ක් පමණි. දක්ෂ පන්දු යැවීමක නිරත වූ පැට් කමින්ස් ලකුණු 80 කට කඩුලු 4 ක් දවාගනිමින් එංගලන්ත පිතිකරුවන් අසරණ කළේය. ඒ සඳහා ඔහුට අනගි සහායක් දුන් ජොෂ් හෙසල්වුඞ් සහ මිචෙල් ස්ටාක් කඩුලු 2 බැගින් දවාගත්හ.\r\nදිනයේ පළමු කඩුල්ල ලෙස ලකුණු 62 ක් ලබා සිටි ඬේවිඞ් මැලන් පිටියෙන් ඉවත් කිරීමට මිචෙල් ස්ටාක් සමත් විය. එතැන් සිට මුයින් අලී සමග එක්ව (30) 7 වැනි කඩුල්ල වෙනුවෙන් ලකුණු 43 ක සම්බන්ධතාවක් ගොඩනැගූ ටොම් කරන් (39). ඉන් නොනැවතී ස්ටුවට් බ්‍රෝඞ් (31) සමග එක්ව 8 වැනි කඩුල්ල වෙනුවෙන් ලකුණු 41 ක සම්බන්ධතාවක්ද ගොඩනගමින් එංගලන්ත කණ්ඩායමේ ලකුණු සංඛ්‍යාව ඉහළ දැමීය."
    },
    {
        "content": "ද්‍රවිඩ සංගම් පිල ලකුණු 120 කට සීමාවෙයි2018-01-05 20:45:54 | රොෂාන් ගුණරත්න 3  0  0  0  0 Views 450\r\nඅන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණියේ ද්‍රවිඩ සංගම් පිල සහ වරාය අධිකාරි ක්‍රීඩා සමාජය අතර පී.සරවණමුත්තු ක්‍රීඩාංගණයේදී අද (5 වැනිදා) ආරම්භවූ තරගයේ පළමු දිනය නිමාවන විටදී කඩුලු 6 ක් දැවී ලකුණු 169 ක් රැස්කිරීමට වරාය අධිකාරි කණ්ඩායම සමත්විය.\r\nපළමුව පන්දුවට පහරදුන් ද්‍රවිඩ සංගමය ලකුණු 120 කට සීමාකිරීමට වරාය අධිකාරි පන්දු යවන්නෝ සමත්වූහ. කලකට පසුව දක්ෂ පන්දු යැවීමක නිරතවූ අකලංක ගනේගම ලකුණු 35 කට කඩුලු 5 ක් දවාගැනීමට සමත්විය.\r\nඑන්.සී.සී. සහ යුදහමුදා කණ්ඩායම් අතර තරගය පනාගොඩ යුදහමුදා ක්‍රීඩාංගණයේදීත් සී.සී.සී. සහ රාගම කණ්ඩායම් අතර තරගය සී.සී.සී. ක්‍රීඩාංගණයේදීත් අද ආරම්භ විය.\r\nද්‍රවිඩ සංගමය - පළමු ඉනිම - ඕවර 44.5 කදී සියලුදෙනා දැවී ලකුණු 120\r\n(ජීවන් මෙන්ඩිස් 32, ශාලික කරුණානායක 25, අකලංක ගනේගම 35/5, චමින්ද බණ්ඩාර 34/2, චානක කොමසාරූ 37/2)\r\nවරාය අධිකාරිය - පළමු ඉනිම - ඕවර 41 කදී කඩුලු 6 ක් දැවී ලකුණු 169\r\n(ඩි.කොම්ප්ටන් 56, ගයාන් මනීශාන් 43, ගිහාන් රූපසිංහ නොදැවී 38, දිනුක් වික්‍රමණායක 16/4)\r\nඑන්.සී.සී. සහ යුදහමුදා කණ්ඩායම් අතර පනාගොඩ යුදහමුදා ක්‍රීඩාංගණයේදී\r\nඑන්.සී.සී. 224, යුදහමුදා 92/0\r\nඑන්.සී.සී. - පළමු ඉනිම - ඕවර 59.2 කදී සියලුදෙනා දැවී ලකුණු 224\r\n(භානුක රාජපක්ෂ 29, ඇන්ජලෝ පෙරේරා 80, තරිඳු කෞශාල් 30, චාමික කරුණාරත්න 39, නුවන් ලියනපතිරණ 40/3, ජනිත් සිල්වා 27/2)\r\nයුදහමුදාව - පළමු ඉනිම - ඕවර 28 කදී කිසිවකු නොදැවී ලකුණු 92\r\n(ලක්ෂිත මදුශාන් නොදැවී 52, නවෝද් ඉලුක්වත්ත නොදැවී 29)\r\nසී.සී.සී. සහ රාගම කණ්ඩායම් අතර සී.සී.සී. ක්‍රීඩාංගණයේදී\r\nසී.සී.සී. 273, රාගම 63/3\r\nසී.සී.සී. - පළමු ඉනිම - ඕවර 62.1 කදී සියලුදෙනා දැවී ලකුණු 273\r\n(රොන් චන්ද්‍රගුප්ත 24, අශාන් ප්‍රියංජන් 70, ලසිත් අබේරත්න 96, ළහිරු මදුශංක 33, මනෙල්ක ද සිල්වා 26, නිශාන් පීරීස් 55/3, සහන් නානායක්කාර 78/3, ඉශාන් ජයරත්න 55/2)\r\nරාගම - පළමු ඉනිම - ඕවර 24.3 කදී කඩුලු 3 ක් දැවී ලකුණු 63\r\n(ශෙහාන් ප්‍රනාන්දු නොදැවී 30, ළහිරු මදුශංක 13/2)"
    },
    {
        "content": "දකුණු අප්‍රිකාව සහ ඉන්දියාව අතර කේප්ටවුන්හි නිවුලැන්ඞ් ක්‍රීඩාංගණයේදී අද (5 වැනිදා) ආරම්භවූ පළමු ටෙස්ට් තරගයේ පළමු දිනය නිමාවන විට පළමු ඉනිම වෙනුවෙන් පන්දුවට පහරදෙමින් සිටි ඉන්දියාව ලකුණු 28 කට කඩුලු 3 ක් අහිමිකරගෙන සිටියේය. පළමු දිනය සඳහා තරගය නතර කරන විට චිතේෂ්වර් පුජාරා ලකුණු 5 ක් රැස්කර සිටි අතර රෝහිත් ශර්මාට ලකුණු ලබාගැනීමට අවස්ථාවක් උදානොවීය.\r\nකාසියේ වාසිය දිනා පළමුව පන්දුවට පහරදුන් දකුණු අප්‍රිකාවට සියලුදෙනා දැවී පළමු ඉනිම සදහා රැස්කිරීමට හැකිවූයේ ලකුණු 286 ක් පමණි. පළමු කඩුලු තුන ලකුණු 12 ක් තුළ දවාගනිමින් දකුණු අප්‍රිකානු පිතිකරුවන්ට පීඩනයක් ඇති කිරීමට සමත්වුවද නැවත කඩා වැටුණු ඉනිම ගොඩනැගීමට ඒ.බී. ඩිවිලියර්ස් සහ ෆෆ් ඩුප්ලෙසීස් සමත්වූහ.\r\nඒ.බී. ඩිවිලියර්ස් සහ ෆෆ් ඩුප්ලෙසීස් සිවුවැනි කඩුල්ල සදහා ලකුණු 114 ක සම්බන්ධතාවයක් ගොඩනැගූ අතර ලකුණු 65 ක් රැස්කර සිටි ඩිවිලියර්ස් දැවී යාමත් සමගින් එම සම්බන්ධතාවයට තිත තැබුණි. පන්දු 84 කදී වාර්තාවූ ඩිවිලියර්ස්ගේ ඉනිමට හතරේ පහර 11 ක් ඇතුළත්විය. පන්දු 104 කදී ලකුණු 64 ක් රැස්කර සිටි ෆෆ් ඩුප්ලෙසීස් දැවීයන විට ඔහුගේ ඉනිම හතරේ පහර 12 කින් අලංකාර විය.\r\nපසුපෙළ පිතිකරුවන් තමන්ට හැකි උපරිමයෙන් දායකත්වය ලබාදීම හේතුවෙන් ඉන්දිය කණ්ඩායමට තරගයක් දියහැකි ලකුණු සංඛ්‍යාවක් කරා යෑමට දකුණු අප්‍රිකානුවන්ට අවස්ථාව හිමිවූහ.\r\nදකුණු අප්‍රිකානු පිතිකරුවන්ට තර්ජනයක්වූ බුවනේෂ්වර් කුමාර් ලකුණු 87 කට දකුණු අප්‍රිකානු පිතිකරුවෝ සිවුදෙනෙකු ක්‍රීඩාගාරය වෙත යැවීමට හැකිවිය.\r\nදකුණු අප්‍රිකාව - පළමු ඉනිම - ඕවර 73.1 කදී සියලුදෙනා දැවී ලකුණු 286\r\n(ඒ.බී. ඩිවිලියර්ස් 65, ෆෆ් ඩුප්ලෙසීස් 62, කුයින්ටන් ඩිකොක් 43, වර්නන් ෆිලැන්ඩර් 23, කේෂව් මහරාජ් 35, කගීසෝ රබාඩා 26, බුවනේෂ්වර් කුමාර් 87/4, රවිචන්ද්‍රන් අශ්වින් 21/2)\r\nඉන්දියාව - පළමු ඉනිම - ඕවර 11 කදී කඩුලු 3 ක් දැවී ලකුණු 28"
    },
    {
        "content": "සිඩ්නි ක්‍රීඩාංගණයේදී පැවැත්වෙන අළු බඳුන ටෙස්ට් ක්‍රිකට් තරගාවලියේ අවසන් තරගයේ තෙවැනි දිනය (6 වැනිදා) නිමාවන විට පළමු ඉනිම වෙනුවෙන් පන්දුවට පහරදෙමින් සිටි ඕස්ට්‍රේලියාව කඩුලු 4 ක් දැවී ලකුණු 479 ක් ලබා සිටියේය. ඒ අනුව ඕස්ට්‍රේලියාව කඩුලු 6 ක් ඇතැතිව එංගලන්තයට වඩා තවත් ලකුණු 133 ක් ඉදිරියෙන් සිටියි.\r\nදෙවැනි දිනය සඳහා තරගය නතර කරන විට ෂෝන් මාෂ් ලකුණු 98 ක්ද, මිචෙල් මාෂ් ලකුණු 63 ක්ද ලබා නොදැවී කඩුල්ලේ රැදී සිටි අතර ඒ වන විට ඔවුන් දෙදෙනා එක්ව ඕස්ට්‍රේලියානු ඉනිමේ පස්වැනි කඩුල්ල වෙනුවෙන් ගොඩනගා තිබූ සම්බන්ධතාව ලකුණු 104 කි. සිය හයවැනි ටෙස්ට් ශතකයට ලකුණු 2 ක් පසුපසින් සිටින ෂෝන් මාෂ්, සිය ඉනිම හතරේ පහර 10 කින් අලංකාර කළ අතර මිචෙල් මාෂ්ගේ සිවුවැනි ටෙස්ට් අර්ධ ශතකයට හයේ පහර 2 ක් සහ හතරේ පහර 9 ක් ඇතුළත් විය.\r\nදෙවැනි දිනය වූ ඊයේ (5 වැනිදා) තරගය නතර කරන විට කඩුලු 2 ක් දැවී ලකුණු 193 ක් ලබා සිටි ඕස්ටේ්‍රලියානු කණ්ඩායම අද දිනයේදී සිය පළමු ඉනිමට තවත් ලකුණු 286 ක් එක් කරගත් අතර එහිදී එංගලන්ත පන්දු යවන්නන්ට දවාගත හැකි වූයේ කඩුලු 2 ක් පමණි. මේසන් ක්‍රේන් සහ මුයින් අලී, අද දිනයේදී බිඳ වැටුණ කඩුලු 2 ට හිමිකම් කීහ.\r\nඅද දිනයේදී සිය 6 වැනි ටෙස්ට් ශතකය ලබාගත් උස්මාන් කවාජා (171) ඊට හයේ පහරක් සහ හතරේ පහර 18 ක් අන්තර්ගත කළේය. එය බෙයාස්ට්‍රෝගේ දෙවැනි ඉහළතම ටෙස්ට් ඉනිම වූ අතර මේසන් ක්‍රේන්ගේ පන්දුවක් හමුවේ ජොනී බෙයාස්ට්‍රෝගේ ස්ටම්ප් කිරීමකට හසුවීම නිසා ඔහුට ද්විත්ව ශතකය කරා යෑමට තිබූ අවස්ථාව අහිමි වී ගියේය.\r\nඉකුත් වසරේ (2017) වැඩිම ටෙස්ට් ලකුණු ලාභියා බවට පත් වූ නායක ස්ටීවන් ස්මිත් මේ වසරේදී සහභාගි වූ පළමු ටෙස්ට් තරගයේදීත් හතරේ පහර 5 ක් සමග ලකුණු 83 ක් රැස්කළ අතර මුයින් අලීගේ පන්දුවක් හමුවේ ඔහු අතටම උඩපන්දුවක් දෙමින් දැවී යෑම නිසා එම ඉනිම ශතකයකින් නිමා කිරීමට ස්මිත්ට නොහැකි විය."
    },
    {
        "content": "සංචාරක පාකිස්තාන කණ්ඩායමට එරෙහිව වෙලිංටන්හිදී පැවැති අද (6 වැනිදා) පැවැති පළමු එක්දින තරගයෙන් ඩක්වත් ලුවිස් න්‍යායට අනුව ලකුණු 61 ක ජයක් අත්කර ගැනීමට සත්කාරක නවසීලන්ත කණ්ඩායම සමත් විය.\r\nජයග්‍රහණය සඳහා පාකිස්තාන කණ්ඩායමට ලකුණු 316 ක ඉලක්කයක් හිමි වූ අතර වර්ෂාව නිසා ඕවර 30.1 අවසානයේ තරගය නතර කරන විට ඔවුන් කඩුලු 6 ක් දැවී ලබා සිටියේ ලකුණු 166 ක් පමණි. ඒ අනුව නවසීලන්ත කණ්ඩායමට ලකුණු 61 ක් ජයක් හිමිවිය.\r\nපාකිස්තන ඉනිමේ වැඩිම ලකුණු ලාභියා බවට පත්වූ ෆකාර් සමාන් පන්දු 86 කදී හයේ පහර 4 ක් සහ හතරේ පහර 5 ක් සමග ලකුණු 82 ක් රැස්කරමින් තරගය නතර කරන තෙක් නොදැවී කඩුල්ලේ රැදී සිටියේය. අසාර් අලී (06), බාබර් අසාම් (00), මොහොමඞ් හෆීස් (01) සහ සර්ෆ්‍රාස් අහමඞ් (08) යන ප්‍රභල පිතිකරුවන් සිවුදෙනාම ලකුණු 10 සීමාව ඉක්මවා යෑමට පෙර දැවී යෑම පාකිස්තාන කන්ඩායමට විශාල පාඩුවක් විය.\r\nදක්ෂ පන්දු යැවීමක නිතර වූ ටිම් සවුති ලකුණු 22 කට කඩුලු 3 ක් දවාගත් අතර පාකිස්තාන කණ්ඩායමේ මුල් පෙළ සුනුවිසුණු කර දැමීම සඳහා ඔහුට අනගි සහායක් දුන් ටේ‍රන්ට් බෝල්ට් ලකුණු 35 කට කඩුලු 2 ක් දවාගත්තේය.\r\nපළමුවෙන් පන්දුවට පහරදුන් නවසීලන්ත කණ්ඩායමේ පළමු කඩුල්ල වෙනුවෙන් පන්දු 75 කදී ලකුණු 83 ක සම්බන්ධතාවක් ගොඩනැගීමට මාටින් ගප්ටිල් (48) සහ කොලින් මුන්රෝ (58) සමත් වූහ. පන්දු 72 කදී වාර්තා වූ ගප්ටිල්ගේ ඉනිමට හයේ පහර 2 ක් සහ හතරේ පහර 4 ක් ඇතුළත් වූ අතර පන්දු 35 කදී වාර්තා වූ මුන්රෝගේ වේගවත් අර්ධ ශතකයට හයේ පහර 2 ක් සහ හතරේ පහර 6 ක් අන්තර්ගත විය.\r\nපන්දු 117 කදී සිය 10 වැනි එක්දින ශතකය ලබාගත් නායක කේන් විලියම්සන් එය හයේ පහරකින් සහ හතරේ පහර 8 කින් අලංකාර කළේය. මාටින් ගප්ටිල් සමග එක්ව දෙවැනි කඩුල්ල වෙනුවෙන් පන්දු 84 කදී ලකුණු 73 ක සම්බන්ධතාවක් ගොඩනැගූ විලියම්සන්, ඉන් නොනැවතී හෙන්රි නිකලස් (50) සමග එක්ව පස්වැනි කඩුල්ල වෙනුවෙන් පන්දු 80 කදී ලකුණු 90 ක සම්බන්ධතාවක්ද ගොඩනගමින් නවසීලන්ත ඉනිමේ ලකුණු සංඛ්‍යාව ඉහළ දැමීය. පන්දු 43 කට මුහුණ දුන් හෙන්රි නිකලස් හතරේ පහර 4 කින් සිය ඉනිම සැරසීය.\r\nනවසීලන්තය - ඕවර 50 කදී කඩුලු 7 ක් දැවී ලකුණු 315\r\n(මාටින් ගප්ටිල් 48, කොලින් මුන්රෝ 58, කේන් විලියම්සන් 115, හෙන්රි නිකලස් 50, හසන් අලී 61/3)\r\nපාකිස්තානය - ඕවර 30.1 කදී කඩුලු 6 ක් දැවී ලකුණු 166\r\n(ෆකාර් සමාන් නොදැවී 82, ෆහීම් අෂ්රෆ් 28, ටිම් සවුති 22/3, ටේ‍රන්ට් බෝල්ට් 35/2)"
    },
    {
        "content": "මාෂ් සොහොයුරන්ගේ අති විශිෂ්ට සම්බන්ධතාව නිසා මුල් ඉනිමේදී ලකුණු 303 ක වාසියක් ලබාගත් ඕස්ට්‍රේලියානුවෝ සිඞ්නි ක්‍රිකට් ක්‍රීඩාංගණයේදී පැවැත්වෙන පස්වැනි අළු බඳුන තරගයේදී ඉනිමක ජයක් කරා යමින් සිටිති. ඕස්ට්‍රේලියානු පිලේ හිටපු ආරම්භක පිතිකරුවා වන ජෙෆ්රි මාෂ් (ශ්‍රී ලංකා කණ්ඩායමේ හිටපු පුහුණුකරු) මහතාගේ පුතුන් දෙදෙනා වන මිචෙල් මාෂ් සහ ෂෝන් මාෂ් දෙදෙනාම ශතක ලබාගත් හෙයින් තරගයේ සිව්වැනි දිනය වන අද (7 වැනිදා) සිය පළමු ඉනිම වෙනුවෙන් කඩුලු 7 ක් දැවී ලකුණු 649 ක් ලබාගැනීමට සත්කාරක කණ්ඩායම සමත් විය. \r\nතේ පානයට මඳ වේලාවකට පෙර සිය ඉනිම නතර කළ ඕස්ට්‍රේලියානුවෝ දිනය අවසන් වීමට පෙර ලකුණු 93 ක් ඇතුළතදී එංගලන්ත පිලේ කඩුලු 4 ක් තමන් සතුකරගනිමින් එංගලන්ත පිල පරාජයේ පල්ලම වෙත තල්ලු කර දැමීමට සමත් ව සිටියහ. කඩුලු 6 ක් පමණක් අතැතිව සිටින එංගලන්ත පිලට සිය ප්‍රතිවාදීන් නැවතත් පිතිහරඹයට කැඳවීමට නම් තවත් ලකුණු 210 ක් ලබාගත යුතුව තිබේ. දැනටමත් 3-0 ලෙසින් තරගාවලියේ පසුපසින් සිටින එංගලන්ත කණ්ඩායම සිඞ්නි නගරයේ පවතින අධික උෂ්ණත්වය හේතුවෙන් තරමක් අපහසුතාවට පත්ව සිටියේය. මේ දිනවල සිඞ්නිහි උෂ්ණත්වය සෙල්සියස් අංශක 40 සීමාවට ආසන්න වී තිබේ. \r\nමෙල්බර්න්හිදී නොදැවී ද්විත්ව ශතකයක් ලබාගත් එංගලන්තයේ හිටපු නායක ඇලිස්ටෙයාර් කුක් අද ලකුණු 10 කට දැවී ගියද ටෙස්ට් ලකුණු 12,000 සීමාව පසුකර යාමට සමත්විය. එහෙත් එයින් ඔහුට මිස එංගලන්ත කණ්ඩායමට ඇති සෙතක් නොවීය. ටෙස්ට් ලකුණු 12,000 පසුකර ගිය 6 වැනි පිතිකරුවා ලෙසින් ඇලිස්ටෙයාර් කුක් ක්‍රිකට් වාර්තා පොතට ඇතුළත් වූයේය.  \r\nඇඟිල්ලක් තුවාල වී තිබියදීත් නායක ජෝ රූට් සිය කණ්ඩායම වෙනුවෙන් සටනට පිවිස ලකුණු 42 ක් ලබා නොදැවී සිටී. අනෙක් අන්තයේ සිටි ජොනී බෙයාර්ස්ටෝ නොදැවී ලකුණු 17 ක් ලබා සිටින අතර අවසන් දිනයේදී ඕස්ටේ්‍රලියානු පන්දු යවන්නන් සමග ගනුදෙනුව බේරා ගැනීමට මෙම පිතිකරුවන් දෙදෙනාට සිදුව තිබේ. \r\nඅළු බඳුන තරගයක එකම ඉනිමේදී ශතක ලබාගත් සොහායුරන් අතරට දැන් මාෂ්ලා දෙදෙනාත් එක්ව සිටිති. 1972 දී ඉයන් සහ ග්‍රෙග් චැපල් සොහොයුරෝද 2001 දී මාක් සහ ස්ටීව් සොහෙයුරෝද එම දස්කම කළහ. ෂෝන් මාෂ් පන්දු 291 කදී ලකුණු 156 ක් ලබාගැනීමෙන් පසුව දුවද්දී දැවී ගියේය. සිය ශතකය ලබාගැනීමෙන් පසුව මුහුණ දුන් දෙවැනි පන්දුවේදී මිචෙල් මාෂ් දැවී ගියේය. \r\nමාෂ්ලා දෙදෙනා අතර පැවැති ලකුණු 169 සම්බන්ධතාවත් උස්මන් කවාජා ලබාගත් ලකුණු 11 ත් නිසා මුල් ඉනිමේදී ලකුණු 600 සීමාව පසුකර යාමට ඕස්ට්‍රේලියානුවන්ට හැකිවිය. වරින් වර ඕස්ට්‍රේලියානු කණ්ඩායමට ඇතුළත් වෙමින්ද වරෙක හැළෙමින්ද සිටි ෂෝන් මාෂ් මෙම තරගයට තෝරා ගැනීමත් විවාද සම්පන්න මාතෘකාවක් විය. මිචෙල් මාෂ් නැවතත් කණ්ඩායමට කැඳවන ලද්දේ පර්ත්හිදී පැවැති තුන්වැනි තරගයේ සිටය. "
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මාතර ශාන්ත තෝමස් විද්‍යාලයට එරෙහිව ඉනිමක සහ ලකුණු 62 ක ජයක් හිමිකර ගැනීමට ගාල්ල රිච්මන්ඞ් විද්‍යාලය සමත්විය. මෙම තරගය මාතර උයන්වත්ත ක්‍රීඩාංගණයේදී පැවැත්විණි.\r\nසඳුන් මෙන්ඩිස් ලකුණු 34 කට කඩුලු 10 ක් දවාගනිමින් ගාල්ල රිච්මන්ඞ් විද්‍යාලය ජයග්‍රහණය කරා රැගෙන යාමට සමත්විය.\r\nරිච්මන්ඞ් විද්‍යාලය - පළමු ඉනිම - ඕවර 61.2 කදී සියලුදෙනා දැවී ලකුණු 199\r\n(ආදිත්‍ය සිරිවර්ධන 57, ආකාශ් කාවින්ඳ 55, අවිඳු තීක්ශණ 20, ගිෂාන්තික ජයවීර 34/3, කවිඳු රිද්මාල් 28/2, සචිර රශ්මික 39/2, සිනෙත් සිතාර 42/2)\r\nශා. තෝමස් විද්‍යාලය - පළමු ඉනිම - ඕවර 46.1 කදී සියලුදෙනා දැවී ලකුණු 67\r\n(වෝශිත අමරසිංහ 20, සඳුන් මෙන්ඩිස් 13/6, දිලුම් සුධීර 18/3)\r\nශා. තෝමස් විද්‍යාලය - දෙවැනි ඉනිම - ඕවර 38.4 කදී සියලුදෙනා දැවී ලකුණු 70\r\n(තරූශ කාවින්ඳ 26, සඳුන් මෙන්ඩිස් 21/4, තවීශ අභිෂේක් 26/4)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කෑගලු විද්‍යාලයට එරෙහිව කඩුලු 8 ක ජයක් හිමිකර ගැනීමට අම්බලන්ගොඩ ශ්‍රී දේවානන්ද විද්‍යාලය සමත්විය. මෙම තරගය කෑගලු විද්‍යාලීය ක්‍රීඩාංගණයේදී පැවැත්විණි.\r\nකෑගලු විද්‍යාලය වෙනුවෙන් මදුශාන් ගුණසිංහ ශතකයක් රැස්කළ අතර අම්බලන්ගොඩ ශ්‍රී දේවානන්ද විද්‍යාල වෙනුවෙන් අර්ධ ශතක රැස්කිරීමට කවිඳු රාජපක්ෂ සහ කවිඳු සොහාන් සමත්වූහ.\r\nකෑගලු විද්‍යාලය - පළමු ඉනිම - ඕවර 44.2 කදී සියලුදෙනා දැවී ලකුණු 211\r\n(මදුශාන් ගුණසිංහ 101, උමේෂ් තාරක 35, බිවිඳු ද සිල්වා 13/3, සඳුන් ද සොයිසා 11/2)\r\nශ්‍රී දේවානන්ද විද්‍යාලය - පළමු ඉනිම - ඕවර 48.4 කදී සියලුදෙනා දැවී ලකුණු 188\r\n(කවිඳු රාජපක්ෂ 76, කවිඳු සොහාන් 52, තරිඳු සඳරුවන් 40/3, උමේෂ් තාරක 27/2, මදුශාන් ගුණසිංහ 46/2)\r\nකෑගලු විද්‍යාලය - දෙවැනි ඉනිම - ඕවර 40 කදී සියලුදෙනා දැවී ලකුණු 119\r\n(සචින් නිමේශ් 35, මදුශාන් ගුණසිංහ 24, නිමේෂ් ද සිල්වා 38/3, සඳුන් ද සොයිසා 11/2)\r\nශ්‍රී දේවානන්ද විද්‍යාලය - දෙවැනි ඉනිම - ඕවර 35.1 කදී කඩුලු 2 ක් දැවී ලකුණු 143\r\n(නිමේෂ් ද සිල්වා 43, කාවින්ඳ සොහාන් නොදැවී 41, බුද්ධි ද සිල්වා නොදැවී 36)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කෝට්ටේ ආනන්ද ශාස්ත්‍රාල විද්‍යාලයට එරෙහිව ලකුණු 14 ක ජයක් හිමිකර ගැනීමට මාතර රාහුල විද්‍යාලය සමත්විය. මෙම තරගය කෝට්ටේ ආනන්ද ශාස්ත්‍රාල විද්‍යාලීය ක්‍රීඩාංගණයේදී පැවැත්විණි.\r\nතරගය පුරා පන්දුවෙන් දස්කම් දැක්වූ සජිත මදුරංග ලකුණු 94 කට කඩුලු 8 ක් දවාගත් අතර සසිත් මදුරංග ආනන්ද ශාස්ත්‍රාලීය දෙවැනි ඉනිමේදී ලකුණු 52 කට කඩුලු 5 ක් දවාගැනිමින් මාතර රාහුල විද්‍යාලය වෙනුවෙන් පන්දුවෙන් දස්කම් දැක්වීය.\r\nරාහුල විද්‍යාලය - පළමු ඉනිම - ඕවර 61.2 කදී සියලුදෙනා දැවී ලකුණු 159\r\n(විරාජ් චාලක 60, බිණර සංකෙත් 31, ශමිඳු සත්මිණ 35/3, තිමිර මල්ෂාන් 40/3)\r\nආනන්ද ශාස්ත්‍රාල විද්‍යාලය - පළමු ඉනිම - ඕවර 42.5 කදී සියලුදෙනා දැවී ලකුණු 136\r\n(එස්. එදිරිසිංහ 31, තිමිර මල්ෂාන් 26, සජිත මදුරංග 33/4, පසිඳු අවිශ්ක 21/2, තාරුක දක්ෂිණ 24/2)\r\nරාහුල විද්‍යාලය - දෙවැනි ඉනිම - ඕවර 41.2  කදී සියලුදෙනා දැවී ලකුණු 128\r\n(ලකිඳු චමෝද්‍ය 42, සසිත් මදුරංග 27, ඉසුරු අවින්ද 20/4, තිමිර මල්ෂාන් 59/4)\r\nආනන්ද ශාස්ත්‍රාල විද්‍යාලය - දෙවැනි ඉනිම - ඕවර 38 කදී සියලුදෙනා දැවී ලකුණු 137\r\n(හිරූෂ පියුමාල් 29, ශමිඳු සත්මිණ 40, සසිත් මදුරංග 52/5, සජිත මදුරංග 61/4)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී නුගවෙල මධ්‍ය මහා විද්‍යාලයට එරෙහිව ලකුණු 167 ක ජයක් හිමිකර ගැනීමට යාපනය මධ්‍ය මහා විද්‍යාලය සමත්විය. මෙම තරගය යාපනය මධ්‍ය මහා විද්‍යාලීය ක්‍රීඩාංගණයේදී පැවැත්විණි.\r\nඑස්.කොව්දාමන් සහ වී.වියත්කාන්ත් අර්ධ ශතක රැස්කරමින් යාපනය මධ්‍ය මහා විද්‍යාලය වෙනුවෙන් පිත්තෙන් දස්කම් දැක්වූහ.\r\nයාපනය ම.ම. විද්‍යාලය - පළමු ඉනිම - ඕවර 74.2 කදී සියලුදෙනා දැවී ලකුණු 255\r\n(එස්.කොව්දාමන් 71, වී.වියත්කාන්ත් 57, කේ.ඉහලරසන් 34, අශාන් ජයරත්න 13/2, කසුන් රත්නායක 19/2, හෂාන් ඒකනායක 45/2)\r\nනුගවෙල ම.ම. විද්‍යාලය - පළමු ඉනිම - ඕවර 48 කදී සියලුදෙනා දැවී ලකුණු 98\r\n(අශාන් ජයරත්න 22, එස්.නිශාන් 00/3, එස්.තුශාන්දන් 20/2)\r\nයාපනය ම.ම. විද්‍යාලය - දෙවැනි ඉනිම - ඕවර 11 කදී කඩුලු 5 ක් දැවී ලකුණු 87\r\n(එස්.නිශාන් 41, සසිත ගුණවර්ධන 35/3, මලින්ද පතිරණ 24/2)\r\nනුගවෙල ම.ම. විද්‍යාලය - දෙවැනි ඉනිම - ඕවර 37.4 කදී සියලුදෙනා දැවී ලකුණු 77\r\n(අශාන් ජයරත්න 41, එස්.සුජාන් 15/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී බලපිටිය රේවත විද්‍යාලයට එරෙහිව කඩුලු 9 ක ජයක් හිමිකර ගැනීමට කළුතර විද්‍යාලය සමත්විය. මෙම තරගය කළුතර  මහජන ක්‍රීඩාංගණයේදී පැවැත්විණි.\r\nතරගය පුරා පන්දුවෙන් දස්කම් දැක්වූ කවිඳු ගයාෂාන් ලකුණු 86 කට කඩුලු 7 ක් දවාගනිමින් කළුතර විද්‍යාලය වෙනුවෙන් පන්දුවෙන් දස්කම් දැක්වූ අතර අවිශ්ක ඩිල්ශාන් සහ චාමී නිම්සර කඩුලු 5 බැගින් දවාගනිමින් බලපිටිය රේවත විද්‍යාලය වෙනුවෙන් පන්දුවෙන් දස්කම් දැක්වූහ.\r\nරේවත විද්‍යාලය - පළමු ඉනිම - ඕවර 38.4 කදී සියලුදෙනා දැවී ලකුණු 128\r\n(චතුන් කාව්‍ය 31, කවිඳු දිල්හාර 21, කවිඳු ගයාෂාන් 31/4, දිලීෂ අරුණෝදය 25/2, අවිශ්ක ලක්ෂාන් 28/2)\r\nකළුතර විද්‍යාලය - පළමු ඉනිම - ඕවර 68 කදී සියලුදෙනා දැවී ලකුණු 199\r\n(කවිඳු ගයාෂාන් 49, ධනුක නිම්මන 27, හිරුණ දිලීප 25, සුනෙර අගතිසෝ 24, දීලක දමිත් 20, අවිශ්ක ඩිල්ශාන් 37/5, චාමී නිම්සර 81/5)\r\nරේවත විද්‍යාලය - දෙවැනි ඉනිම - ඕවර 56.2 කදී සියලුදෙනා දැවී ලකුණු 163\r\n(රුමේෂ් මදුශාන් 42, චතුන් කාව්‍ය 35, අවිශ්ක දිල්ශාන් 34, කවිඳු දිල්හාර 27, කවිඳු ගයාෂාන් 55/3, දීලක දමිත් 07/2, අවිශ්ක ලක්ෂාන් 38/2)\r\nකළුතර විද්‍යාලය - දෙවැනි ඉනිම - ඕවර 15.2 කදී කඩුල්ලක් දැවී ලකුණු 95\r\n(දුමිත් නිම්හාන් නොදැවී 54, කවිඳු ගයාෂාන් නොදැවී 40)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කැළණිය ගුරුකුළ විද්‍යාලයට එරෙහිව කඩුලු 6 ක ජයක් හිමිකර ගැනීමට පන්නිපිටිය ධර්මපාල විද්‍යාලය සමත්විය. මෙම තරගය බණ්ඩාරගම මහජන ක්‍රීඩාංගණයේදී පැවැත්විණි.\r\nපන්නිපිටිය ධර්මපාල විද්‍යාලයේ දිල්ශාන් ද සිල්වා කඩුලු 7 ක් ද දුලාජ් එගොඩගේ සහ චමිඳු සමරසිංහ කඩුලු 6 බැගින්ද දවාගනිමින් තරගය පුරා පන්දුවෙන් දස්කම් දැක්වූහ.\r\nගුරුකුළ විද්‍යාලය - පළමු ඉනිම - ඕවර 43.4 කදී සියලුදෙනා දැවී ලකුණු 139\r\n(පෘතුවි රුසාර 62, දිල්ශාන් ද සිල්වා 19/3, දුලාජ් එගොඩගේ 29/3, චමිඳු සමරසිංහ 51/3)\r\nධර්මපාල විද්‍යාලය - පළමු ඉනිම - ඕවර 33.3 කදී සියලුදෙනා දැවී ලකුණු 94\r\n(කුසංක පිරීස් 25, යුහාන් මලිත් 25/3, සචින්ත චමිත් 19/2)\r\nගුරුකුළ විද්‍යාලය - දෙවැනි ඉනිම - ඕවර 32 කදී සියලුදෙනා දැවී ලකුණු 90\r\n(ඉමන්ත ශෙහාන් 27, දිල්ශාන් ද සිල්වා 20/4, දුලාජ් එගොඩගේ 20/3, චමිඳු සමරසිංහ 48/3)\r\nධර්මපාල විද්‍යාලය - දෙවැනි ඉනිම - ඕවර 29 කදී කඩුලු 6 ක් දැවී ලකුණු 138\r\n(අවිශ්ක හසරිඳු 40, මලිත් සඳකැළුම් 38, නුවන් චානක 24/2, යුහාන් මලිත් 40/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී මිරීගම බණ්ඩාරනායක විද්‍යාලයට එරෙහිව ඉනිමක සහ ලකුණු 107 ක ජයක් හිමිකර ගැනීමට රන්පොකුණගම මහා විද්‍යාලය සමත්විය. මෙම තරගය රංපොකුණගම මහා විද්‍යාලීය ක්‍රීඩාංගණයේදී පැවැත්විණි.\r\nරංපොකුණගම මහා විද්‍යාලයේ දිනාල් පෙරේරා කඩුලු 6 ක්ද නිමේෂ් වික්‍රමරත්න සහ වී.පතිරණ කඩුලු 5 බැගින් දවාගනිමින් පන්දුවෙන් දස්කම් දැක්වූහ.\r\nබණ්ඩාරනායක විද්‍යාලය - පළමු ඉනිම - ඕවර 24.4 කදී සියලුදෙනා දැවී ලකුණු 67\r\n(නිමේෂ් වික්‍රමරත්න 29/5, වී.පතිරණ 33/5)\r\nරංපොකුණගම මහා විද්‍යාලය - පළමු ඉනිම - ඕවර 51.4 කදී කඩුලු 9 ක් දැවී ලකුණු 300\r\n(උමේෂ් වික්‍රමරත්න 98, ගයේෂ් නිමශ්ක 61, සවිඳු තාරක 32, චාමින් මලිත් 48/4)\r\nබණ්ඩාරනායක විද්‍යාලය - දෙවැනි ඉනිම - ඕවර 20.3 කදී සියලුදෙනා දැවී ලකුණු 126\r\n(සුපුන් තාරුක 30, රවිඳු නිපුන් නොදැවී 24, දිනාල් පෙරේරා 46/6)"
    },
    {
        "content": "දකුණු අප්‍රිකාව සහ ඉන්දියාව අතර කේප්ටවුන්හි නිවුලැන්ඞ් ක්‍රීඩාංගණයේදී පැවැත්වෙන පළමු ටෙස්ට් තරගයේ තෙවැනි දිනයේදී වර්ෂාව හේතුවෙන් එකඳු පන්දුවක් හෝ යැවීමට නොහැකිවිය. විටින් විට වර්ෂාව පැවැතීම හේතුවෙන් තරගය ආරම්භ කිරීමට නොහැකිවූ අතර පස්වරු 3.30 පමණ තරගයේ තෙවැනි දිනය අතරහැර දැමීමට විනිසුරුවන් තීරණය කළහ.\r\nදෙවැනි දිනය නිමාවනවිට දෙවැනි ඉනිම සදහා පන්දුවට පහරදෙමින් සිටි දකුණු අප්‍රිකාව කඩුලු 2 කට දැවී ලකුණු 65 ක් රැස්කර සිටි අතර ඉන්දියාවට වඩා ලකුණු 142 ක් ඉදිරියෙන් සිටියේය.\r\nදකුණු අප්‍රිකාව - පළමු ඉනිම - ඕවර 73.1 කදී සියලුදෙනා දැවී ලකුණු 286\r\n(ඒ.බී. ඩිවිලියර්ස් 65, ෆෆ් ඩුප්ලෙසීස් 62, කුයින්ටන් ඩිකොක් 43, වර්නන් ෆිලැන්ඩර් 23, කේෂව් මහරාජ් 35, කගීසෝ රබාඩා 26, බුවනේෂ්වර් කුමාර් 87/4, රවිචන්ද්‍රන් අශ්වින් 21/2)\r\nඉන්දියාව - පළමු ඉනිම - ඕවර 73.4 කදී සියලුදෙනා දැවී ලකුණු 209\r\n(චෙතේෂ්වර් පුජාරා 26, හර්දික් පාණ්ඩ්‍යා 93, බුවනේෂ්වර් කුමාර් 25, වර්නන් ෆිලැන්ඩර් 33/3, කගිසෝ රබාඩා 34/3, ඬේල් ස්ටේන් 51/2, මෝර්න් මෝකල් 57/2)\r\nදකුණු අප්‍රිකාව - දෙවැනි ඉනිම - ඕවර 20 කදී කඩුලු 2 ක් දැවී ලකුණු 65\r\n(ඒඞ්න් මැක්‍රම් 34, ඩීන් එල්ගා 25, හර්දික් පාණ්ඩ්‍යා 17/2)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණියේ අද (7 වැනිදා) අවසන්වූ තරග තුනකදී පූර්ණ ජයග/හණ වාර්තා කිරීමට ද්‍රවිඩ සංගම් පිල සහ යුදහමුදා පිල සමත්වූ අතර රාගම පිලට පළමු ඉනිමේ ජයග්‍රහණයක් හිමිවිය.\r\nබී.ආර්.සී. සහ බදුරලිය කණ්ඩායම් අතර තරගය බී.ආර්.සී. ක්‍රීඩාංගණයේදී බ්ලූම්ෆීල්ඞ් සහ සැරසන්ස් කණ්ඩායම් අතර තරගය බ්ලූම්ෆීල්ඞ් ක්‍රීඩාංගණයේදීත් දෙවැනි දිනයට පැවැති අතර මූවර්ස් සහ කෝල්ට්ස් කණ්ඩායම් අතර තරගය මූවර්ස් ක්‍රීඩාංගණයේදී අද ආරම්භවිය.\r\nඅද අවසන්වූ තරග වලදි ශතක වාර්තා කිරීමට රාගම පිලේ ළහිරු තිරිමාන්න (නොදැවී 166) සහ ද්‍රවිඩි සංගම් පිලේ මනෝජ් සරත්චන්ද්‍ර (නොදැවී 102) සමත්වූ අතර අද ආරම්භවූ මූවර්ස් සහ කෝල්ට්ස් කණ්ඩායම් අතර තරගයේදී කෝල්ට් පිලේ සංගීත් කුරේ නොදැවී 173 ක් රැස්කිරීමට සමත්විය.\r\nයුදහමුදා පිලේ දුශාන් විමුක්ති සහ ද්‍රවිඩ සංගම් පිලේ දිනුක් වික්‍රමණායක කඩුලු 10 බැගින්ද, රාගම පිලේ සහන් නානායක්කාර කඩුලු 9 ක්ද බිඳ හෙළීමට සමත්වූ අතර අකලංක ගනේගම (වරාය අධිකාරිය), අලංකාර අසංක (බදුරලිය), චාමික එදිරිසිංහ (බී.ආර්.සී) කඩුලු 5 බැගින් බිඳ හෙළමින් පන්දුවෙන් දස්කම් දැක්වූහ.\r\nද්‍රවිඩ සංගමය සහ වරාය අධිකාරිය කණ්ඩායම් අතර පී.සරවණමුත්තු ක්‍රීඩාංගණයේදී\r\nද්‍රවිඩ සංගමයට ලකුණු 126 ක ජයක්\r\nද්‍රවිඩ සංගමය - පළමු ඉනිම - ඕවර 44.5 කදී සියලුදෙනා දැවී ලකුණු 120\r\n(ජීවන් මෙන්ඩිස් 32, ශාලික කරුණානායක 25, අකලංක ගනේගම 35/5, චමින්ද බණ්ඩාර 34/2, චානක කොමසාරූ 37/2)\r\nවරාය අධිකාරිය - පළමු ඉනිම - ඕවර 54.2 කදී සියලුදෙනා දැවී ලකුණු 233\r\n(ඩි.කොම්ප්ටන් 56, ගයාන් මනීශාන් 43, ගිහාන් රූපසිංහ 89, දිනුක් වික්‍රමණායක 42/6)\r\nද්‍රවිඩ සංගමය - දෙවැනි ඉනිම - ඕවර 95 කදී කඩුලු 6 ක් දැවී ලකුණු 384\r\n(සිතාර ගිම්හාන් 23, රමිත රඹුක්වැල්ල 41, තරංග පරණවිතාන 78, දිනුක් වික්‍රමණායක 30, ජීවන් මෙන්ඩිස් 72, මනෝජ් සරත්චන්ද්‍ර නොදැවී 102, මදුක ලියනපතිරණගේ 86/3, චානක කොමසාරූ 97/2)\r\nවරාය අධිකාරිය - දෙවැනි ඉනිම - ඕවර 48 කදී සියලුදෙනා දැවී ලකුණු 145\r\n(ගිහාන් රූපසිංහ 33, ප්‍රශාන් වික්‍රමසිංහ 53, දිනුක් වික්‍රමණායක 22/4, ජීවන් මෙන්ඩිස් 38/4\r\nඑන්.සී.සී. සහ යුදහමුදා කණ්ඩායම් අතර පනාගොඩ යුදහමුදා ක්‍රීඩාංගණයේදී\r\nයුදහමුදාවට කඩුලු 6 ක ජයක්\r\nඑන්.සී.සී. - පළමු ඉනිම - ඕවර 59.2 කදී සියලුදෙනා දැවී ලකුණු 224\r\n(භානුක රාජපක්ෂ 29, ඇන්ජලෝ පෙරේරා 80, තරිඳු කෞශාල් 30, චාමික කරුණාරත්න 39, නුවන් ලියනපතිරණ 40/3, ජනිත් සිල්වා 27/2)\r\nයුදහමුදාව - පළමු ඉනිම - ඕවර 106.1 කදී සියලුදෙනා දැවී ලකුණු 369\r\n(ලක්ෂිත මදුශාන් 71, නවෝද් ඉලුක්වත්ත 34, දුශාන් විමුක්ති 26, දිල්ශාන් ද සිල්වා නොදැවී 97, සම්පත් පෙරේරා 79, ලසිත් ඇඹුල්දෙණිය 105/3, නුවන් කරුණාරත්න 31/2)\r\nඑන්.සී.සී. - දෙවැනි ඉනිම - ඕවර 71 කදී සියලුදෙනා දැවී ලකුණු 235\r\n(ළහිරු උදාර 40, මහේල උඩවත්ත 52, තරිඳු කෞශාල් 39, සචින් පිරීස් 33, දුශාන් විමුක්ති 108/9)\r\nයුදහමුදාව - දෙවැනි ඉනිම - ඕවර 19.4 කදී කඩුලු 4 ක් දැවී ලකුණු 94\r\n(සම්පත් පෙරේරා නොදැවී 50)\r\nසී.සී.සී. සහ රාගම කණ්ඩායම් අතර සී.සී.සී. ක්‍රීඩාංගණයේදී\r\nසී.සී.සී. - රාගම ජය පරාජයෙන් තොරව අවසන්වෙයි\r\nසී.සී.සී. - පළමු ඉනිම - ඕවර 62.1 කදී සියලුදෙනා දැවී ලකුණු 273\r\n(රොන් චන්ද්‍රගුප්ත 24, අශාන් ප්‍රියංජන් 70, ලසිත් අබේරත්න 96, ළහිරු මදුශංක 33, මනෙල්ක ද සිල්වා 26, නිශාන් පීරීස් 55/3, සහන් නානායක්කාර 78/3, ඉශාන් ජයරත්න 55/2)\r\nරාගම - පළමු ඉනිම - ඕවර 101.2 කදී සියලුදෙනා දැවී ලකුණු 345\r\n(ශෙහාන් ප්‍රනාන්දු 79, ළහිරු තිරිමාන්න නොදැවී 166, සමීර ද සොයිසා 38, ළහිරු මදුශංක 73/4, අශාන් ප්‍රියංජන් 49/3)\r\nසී.සී.සී. - දෙවැනි ඉනිම - ඕවර 63 කදී සියලුදෙනා දැවී ලකුණු 237\r\n(රොන් චන්ද්‍රගුප්ත 24, ඩිල්ශාන් මුණවීර 34, ළහිරු මදුශංක 57, මලිඳු මදුරංග 51, මනෙල්ක ද සිල්වා 37, සහන් නානායක්කාර 102/6, ඉශාන් ජයරත්න 51/2)\r\nරාගම - දෙවැනි ඉනිම - ඕවර 23 කදී කඩුලු 3 ක් දැවී ලකුණු 76\r\n(උදාර ජයසුන්දර 38, සචිත් පතිරණ 27/2)\r\nබී.ආර්.සී. සහ බදුරලිය කණ්ඩායම් අතර බී.ආර්.සී. ක්‍රීඩාංගණයේදී\r\nබී.ආර්.සී. 134 සහ 312/7, බදුරලිය 133\r\nබී.ආර්.සී. - පළමු ඉනිම - ඕවර 34.4 කදී සියලුදෙනා දැවී ලකුණු 134\r\n(තිලකරත්න සම්පත් 30, රුමේෂ් බුද්ධික 23, හර්ෂ විතාන 23, චාමික එදිරිසිංහ 26, අලංකාර අසංක 45/5, දිලේශ් ගුණරත්න 42/4)\r\nබදුරලිය - පළමු ඉනිම - ඕවර 57.2 කදී සියලුදෙනා දැවී ලකුණු 133\r\n(පැතුම් නිශ්ශංක 41, දිල්හාන් කුරේ 26, චාමික එදිරිසිංහ 20/5, සුරාජ් රංදීව් 39/3)\r\nබී.ආර්.සී. - දෙවැනි ඉනිම - ඕවර 83 කදී කඩුලු 7 ක් දැවී ලකුණු 312\r\n(ප්‍රවිනාත් විජේසූරිය 23, රුමේෂ් බුද්ධික 51, හර්ෂ විතාන 40, ශශින් දිල්රංග නොදැවී 79, සුරාජ් රංදීව් 60, අලංකාර අසංක 120/3, දුවිඳු තිලකරත්න 70/2)\r\nබ්ලූම්ෆීල්ඞ් සහ සැරසන්ස් කණ්ඩායම් අතර බ්ලූම්ෆීල්ඞ් ක්‍රීඩාංගණයේදී\r\nසැරසන්ස් 320, බ්ලූම්ෆීල්ඞ් 293/9\r\nසැරසන්ස් - පළමු ඉනිම - ඕවර 92.4 කදී සියලුදෙනා දැවී ලකුණු 320\r\n(රුවිඳු ගුණසේකර 24, ඇන්ඩි සොලමන්ස් 33, මොහොමඞ් ජලීල් 43, ගවිඳු අමරසිංහ 62, ප්‍රමෝද් මදුවන්ත 86, මිශෙන් සිල්වා 29, ළහිරු සමරකෝන් 59/4, මලිත් ද සිල්වා 75/3, කොශාන් ධණුෂ්ක 52/2)\r\nබ්ලූම්ෆීල්ඞ් - පළමු ඉනිම - ඕවර 85 කදී කඩුලු 9 ක් දැවී ලකුණු 293\r\n(නිපුන් කරුණානායක 69, සචින් ජයවර්ධන 63, අදීශ නානායක්කාර 40, රමේෂ් මෙන්ඩිස් 22, ප්‍රමෝද් හෙට්ටිවත්ත 42, රොෂාන් ජයතිස්ස 92/4, චතුර රංදුණු 78/2)\r\nමූවර්ස් සහ කෝල්ට්ස් කණ්ඩායම් අතර මූවර්ස් ක්‍රීඩාංගණයේදී\r\nකෝල්ට්ස් 353/4\r\nකෝල්ට්ස් - පළමු ඉනිම - ඕවර 91 කදී කඩුලු 4 ක් දැවී ලකුණු 353\r\n(පසිඳු ලක්ශංක 46, සංගීත් කුරේ නොදැවී 173, ඩිල්රුවන් පෙරේරා 83, ප්‍රියමාල් පෙරේරා නොදැවී 42, සඳකැන් පතිරණ 150/4)"
    },
    {
        "content": "කණ්ඩායමේ ප්‍රධාන පුහුණුකරුවාටත් තේරීම් කටයුතු සම්බන්ධයෙන් මැදිහත්වීමට හැකිවන ආකාරයේ වෙනස්කම් කිරීමට ශ්‍රී ලංකා ක්‍රිකට් සාමාජිකත්වය එකඟ වී තිබේ. ශ්‍රී  ලංකා ක්‍රිකට් මූලස්ථානයේදී ඊයේ (7 වැනිදා) පැවැති විශේෂ මහ සභා රැස්වීමකදී ශ්‍රී ලංකා ක්‍රිකට් සාමාජිකයෝ මෙම වෙනස්කම් සඳහා එකඟතාව පළකළහ. \r\nප්‍රධාන පුහුණුකරුවාට අමතරව කණ්ඩායමේ නායකයා සහ කළමණාකරුවාද අවසන් ක්‍රීඩකයන් 11 දෙනා තෝරා ගැනීමට සහභාගි වෙති. \r\nමෙම වෙනස්කම් හේතුවෙන් වත්මන් පුහුණුකරු චන්දික හතුරුසිංහ මහතාටත් කණ්ඩායම තේරීමේදී මැදිහත් විය හැකිය. එහෙත් ඒ තරගයක් සඳහා කණ්ඩායමේ අවසන් ක්‍රීඩකයන් 11 දෙනා තේරීම සම්බන්ධයෙන් පමණි. කිසියම් සංචාරයක් හෝ තරගාවලියක් සඳහා සංචිතය තෝරා ගැනීම ග්‍රැහැම් ලැබ්රෝයි මහතාගේ සභාපතිත්වයෙන් යුත් ජාතික තේරීම් කමිටුව මත රැඳෙනු ඇත.  \r\nකෙසේ වෙතත් මෙය ජාතික තේරීම් කමිටුවට ඇතුළත් වීම සඳහා චන්දික හතුරුසිංහ මහතා වෙනුවෙන්ම සකස් කරන ලද අතුරු පාරකි. \r\nශ්‍රී ලංකා කණ්ඩායමේ පුහුණුකරු ධුරය බාරගැනීමට පෙරදීම ඒ සම්බන්ධයෙන් අදහස් පළකර සිටි චන්දික හතුරුසිංහ මහතා කණ්ඩායමේ අවසන් ක්‍රීඩකයන් 11 දෙනා තෝරා ගැනීමේදී මැදිහත් වීමක් අවශ්‍ය බව කියා සිටියේය. බංග්ලාදේශ කණ්ඩායමේ පුහුණුකරුවා ලෙසින් කටයුතු කළ සමයේදීත් ඔහුට ඒ සඳහා අවසර තිබිණ. \r\nබංග්ලාදේශයේදී එසේ කළ හැකිව තිබූ නමුත් ශ්‍රී ලංකාවේ ක්‍රීඩා නීතිය අනුව පුහුණුකරුවාට තේරීම් කමිටුවේ ස්ථානයක් නැත. එහෙත් ක්‍රීඩා නීතියට අත නොතබා කණ්ඩායමේ අවසන් ක්‍රීඩකයන් 11 දෙනා තෝරා ගැනීමේදී පුහුණුකරුවාට මැදිහත් විය හැකි පරිදි ශ්‍රී ලංකා ක්‍රිකට් ව්‍යවස්ථාව සංශෝධනය කිරීමට ශ්‍රී ලංකා ක්‍රිකට් සාමාජිකත්වය එකඟ වී තිබේ. \r\n“මෙතැනදී අපි කරන්නේ මේකයි...” \r\nශ්‍රී ලංකා ක්‍රිකට් සභාපති තිලංග සුමතිපාල මහතා සිය ක්‍රමවේදය පැහැදිළි කළේ මෙලෙසිනි.\r\n“අපි සෑම තරගාවලියක්ම සංචාරයක් ලෙසින් ප්‍රකාශයට පත්කරනවා. ශ්‍රී ලංකා ක්‍රිකට් ආයතනය විසින් එය සංචාරයක් ලෙසින් ප්‍රකාශයට පත්කළාම ඔහු (පුහුණුකරුවා) එහි තේරීම් කමිටු සාමාජිකයෙක් වෙනවා. ඔහුත් එක්ක කණ්ඩායමේ නායකයාත් කළමණාකරුවාත් කියන දෙදෙනාම ඉන්නවා” \r\n“අපි මේ සම්බන්ධයෙන් දීර්ඝව සාකච්ඡා කළා. අපි ඔහුගෙන් හොඳ ප්‍රතිඵල බලාපොරොත්තු වෙනවා නම් ඔහුට 100% ක්ම සහයෝගය දිය යුතුයි. ඔහුට තේරීම් සම්බන්ධයෙන් අදහසක් ප්‍රකාශ කළ නොහැකි නම් ක්‍රීඩකයන්ට තමන්ගේ පුහුණුකරුවා පිළිබඳ විශ්වාසයක් ඇතිවන්නේ නෑ....” යයි පැවසූ සුමතිපාල මහතා \r\n“සමහර වෙලාවට පුහුණුකරුවා කියන්න පුළුවන් ‘ගිහිල්ලා ඊළඟ ඕවර දෙකේදී ලකුණු 20 ක් ගහන්න’ කියලා...එහෙම කරන්න ගියාම පිතිකරුවා දැවී යන්න පුළුවන්. ඒක නිසා ක්‍රීඩකයාට ඊළඟ තරගයේදී කණ්ඩායමේ ස්ථානය අහිමි වෙන්න පුළුවන්”\r\n“ඒත් මේ තත්ත්වය තේරීම් කමිටුව දැනගෙන හිටියාම...... ‘එතැන වුණේ මේකයි...මමයි එයාට කිව්වේ ගිහිල්ලා අවදානමක් අරගෙන ලකුණු ගන්න කියලා’ තේරීම් කමිටුවට කියන්න පුහුණුකරුවාට අවස්ථාව තිබෙනවා. ඒ වගෙ තත්ත්වයකදි ක්‍රීඩකයාට වැඩි සහයෝගයක් ලැබෙනවා”...යයිද සුමතිපාල මහතා පැවසීය. \r\nසංචාරයකදී කණ්ඩායමේ අවසන් 11 දෙනා තෝරාගැනීමේදී පුහුණුකරුවාට මැදිහත් විය හැකිවූවත් පුහුණුකරුවා සංචාර තේරීම් කමිටුවේ ප්‍රධානියා නොවේ. ඒ තනතුර හිමිවන්නේ කණ්ඩායමේ කළමණාකරුවාටය. එය දශක ගණනාවක් පුරා ශ්‍රී ලංකා ක්‍රිකට් ව්‍යවස්ථාවේ තිබූ කරුණකි. එහෙත් පසුගිය කාලයේදී තේරීම් කමිටු සාමාජිකයකුද සංචාරයට එක්වීම හේතුවෙන් කණ්ඩායමේ කළමණාකරුවා (අසංක ගුරුසිංහ මහතා සම්බන්ධ වීමට පෙර) තේරීම් කටයුතු වලින් ඈත්ව සිටියේය. \r\n“අපේ ව්‍යවස්ථාව හරි පැහැදිළියි. කණ්ඩායමේ කළමණාකරු තමයි හැම වෙලාවෙම සංචාරයකදී තේරීම් කමිටුවේ ප්‍රධානියා. මොකද ශ්‍රී ලංකා ක්‍රිකට් ආයතනය නියෝජනය කරන්නේ ඔහුයි. ක්‍රිකට් ආයතනයට වගකියන්නේ ඔහුයි” යයිද සුමතිපාල  මහතා පැවසීය. \r\nතේරීම් කමිටුවේ සිටින තිදෙනකු ජාතික කණ්ඩායමේ සිටින බැවින් තේරීම් කමිටු සභාපතිවරයා වැඩි වශයෙන් නැගී එන කණ්ඩායම් සහ යොවුන් කණ්ඩායම් සම්බන්ධයෙන් අවධානය යොමු කරනු ඇත. ශ්‍රී ලංකා ක්‍රිකට් ක්‍රීඩාවේ අනාගතය ඇත්තේ නැගිී එන කණ්ිඩායම් සහ යොවුන් කණ්ඩායම් මත බැවින් තවත් දින කිහිපයකින් නවසීලන්තයේදී ආරම්භ වන යොවුන් ලෝක කුසලාන තරගාවලිය සඳහා තේරීම් කමිටු සභාපතිවරයා යැවීමට ශ්‍රී ලංකා ක්‍රිකට් ආයතනය තීරණය කර තිබේ. \r\n“ඒ වගේ තැනක තේරීම් කමිටු නිලධාරියෙක් ඉන්න එක ඉතාමත් හොඳයි. මොකද ක්‍රීඩකයන්ට වුණත් ආත්ම විශ්වාසයක් ඇතිවෙනවා.....ඔවුන් දන්නවා තේරීම් කමිටු නිලධාරියෙක් තමන් දිහා බලා සිටින බව” යයිද සුමතිපාල මහතා පැවසීය. "
    },
    {
        "content": "‘ඩයලොග් 4G - සන්ඩේ ටයිම්ස්’ වසරේ ජනප්‍රියම පාසල් ක්‍රිකට් ක්‍රීඩකයා තේරීමේ තරගයේ (2018) 14 වැනි සතිය නිමාවන විට සමස්ත ලංකා පාසල් කාණ්ඩයේ පෙරමුණේ පසුවන ගල්කිස්ස සාන්ත තෝමස් විදුහලේ ඩෙලන් පීරිස් ඡන්ද 15,000 සීමාව පසුකර යෑමට සමත්ව සිටියි. ගෙවී ගිය සතිය තුළදී ලබාගත් ඡන්ද 1,728 ත් සමග මේ වන විට ඔහු ලබා සිටින මුළු ඡන්ද සංඛ්‍යාව 15,114 කි.\r\nසමස්ත ලංකා පාසල් කාණ්ඩයේ දෙවැනි ස්ථානයේ රැදී සිටින බම්බලපිටිය ශාන්ත පීතර විදුහලේ සචින් සිල්වා මේ වන විට ලබා සිටින මුළු ඡන්ද සංඛ්‍යාව 8,824 ක් වන අතර ගෙවී ගිය සතිය තුළදී ඔහු ඡන්ද 1,312 ක් ලබාගෙන තිබේ. ඒ අනුව පළමු ස්ථානයේ පසුවන ඩෙලන් සහ දෙවැනි ස්ථානයේ පසුවන සචින් අතර පැවැති ඡන්ද පරතරය 5,444 සිට 6,290 ක් දක්වා ඉහළ ගොස් තිබේ.\r\nකොළඹ ඩී.එස්. සේනානායක විදුහලේ විහන් ගුණසේකර සහ කොළඹ ආනන්ද විදුහලේ අසේල් සිගේරා පිළිවෙලින් ඡන්ද 4,532 ක් සහ 2,709 ක් බැගින් ලබා සමස්ත ලංකා පාසල් කාණ්ඩයේ තෙවැනි සහ සිවුවැනි ස්ථානවල රැදී සිටිති.\r\nකොළඹ කේරි විදුහලේ දෙනුවන් පෙරේරා ඡන්ද 7,086 ක් ලබාගනිමින් නැගී එන කාණ්ඩයේ පෙරමුණ ගෙන ඇති අතර රත්නපුර ශාන්ත ඇලවීෂියස් විදුහලේ කෙනුල ගුණරත්න ඡන්ද 4,309 ක් ලබාගනිමින් එම කාණ්ඩයේ දෙවැනි ස්ථානයට පැමිණ සිටියි.\r\nබාලිකා පාසල් කාණ්ඩයේ පෙරමුණ ගෙන සිටින නුගේගොඩ අනුලා විදුහලේ හර්ෂිතා සමරවික්‍රම සිය ඡන්ද සංඛ්‍යාව 4,834 ක් දක්වා වර්ධනය කරගෙන ඇති අතර එම කාණ්ඩයේ දෙවැනි ස්ථානයේ පසුවන ගම්පහ රත්නාවලී විදුහලේ පබසරා රණබාහු ලබා සිටින ඡන්ද සංඛ්‍යාව 3,228 කි."
    },
    {
        "content": "එංගලන්ත කණ්ඩායමට එරෙහිව සිඩ්නි ක්‍රීඩාංගණයේදී පැවැති අවසන් ටෙස්ට් ක්‍රිකට් තරගයෙන් ඉනිමක සහ ලකුණු 123 ක ජයක් අත්කරගත් ඕස්ට්‍රේලියානු කණ්ඩායම, දෙරට අතර පැවැති අළු බඳුන තරගාවලිය 4-0 ක් ලෙස ජයගැනීමට අද (8 වැනිදා) සමත් විය.\r\nඉනිමක පරාජයෙන් ගැළවීම සඳහා ලකුණු 303 ක් රැස්කිරීමේ අභියෝගයකට මුහුණදුන් එංගලන්ත කණ්ඩායම සිය දෙවැනි ඉනිම වෙනුවෙන් සියලු දෙනා දැවී රැස්කරගත හැකි වූයේ ලකුණු 180 ක් පමණි. එහිදී දක්ෂ පන්දු යැවීමක නිරත වූ පැට් කමින්ස් ලකුණු 39 කට කඩුලු 4 ක් දවාගත් අතර එංගලන්ත ඉනිම අඩු ලකුණු සංඛ්‍යාවකට සීමා කිරීම සඳහා ඔහුට අනගි සහායක් දුන් නේදන් ලයන් ලකුණු 54 කට කඩුලු 3 ක් දවාගත්තේය.\r\n සිවුවැනි දිනය වූ ඊයේ (7 වැනිදා) තරගය නතර කරන විට කඩුලු 4 ක් දැවී ලකුණු 93 ක් ලබා සිටි එංගලන්ත කණ්ඩායමට අද දිනයේදී සිය දෙවැනි ඉනිමට අලුතින් එක්කරගත හැකි වූයේ ලකුණු 87 ක් පමණි.\r\nලකුණු 13 ක් ලබා සිටි මුයින් අලී කඩුල්ල මුවා කිරීමේ වරදට හසුකර ගනිමින් දිනයේ පළමු කඩුල්ල ලෙස පිටියෙන් ඉවත් කිරීමට නේදන් ලයන් සමත් විය. ඉන් අනතුරුව ක්‍රියාත්මක වූ පැට් කමින්ස්, ලකුණු 38 ක් ලබා සිටි ජොනී බෙයාස්ට්‍රෝ මෙන්ම ඔහුගේ දැවී යෑමෙන් අනතුරුව පිටියට පිවිසි ස්ටුවට් බ්‍රෝඞ්ද එකම ඕවරයක් තුළ ආපසු ක්‍රීඩාගාරයට හරවා යැවීය.\r\nඑංගලන්ත ඉනිමේ අවසන් පිතිකරුවන් දෙදෙනා වූ මේසන් ක්‍රේන්ට (2) සහ ජේම්ස් ඇන්ඩසන්ටද (2) වැඩි වේලාවක් කඩුල්ලේ රැදී සිටීමට අවස්ථාවක් නොලැබුණ අතර පැට් කමින්ස්ගේ සහ ජොස් හෙසල්වුඞ්ගේ පන්දු හමුවේ කඩුලු රකින ක්‍රීඩක ටිම් පේන් අතට උඩ පන්දු දෙමින් ඔවුහු දැවී ගියහ.\r\nඉනිම් දෙකේදීම ලකුණු 119 කට කඩුලු 8 ක් දවාගත් පැට් කමින්ස් අවසන් තරගයේ වීරයා ලෙස සම්මාන දිනාගත් අතර තරග පහේදී ඉනිම් 6 ක් තුළ ද්විත්ව ශතකයක්, ශතක 2 ක් සහ අර්ධ ශතක 2 ක් සමගින් ලකුණු 681 ක් රැස්කළ ස්ටීවන් ස්මිත් තරගාවලියේ වීරයා ලෙස සම්මාන ලැබීය."
    },
    {
        "content": "සංචාරක ඉන්දීය කණ්ඩායමට එරෙහිව කේප් ටවුන්හි නිව්ලෑන්ඞ්ස් ක්‍රීඩාංගණයේදී පැවැති පළමු ටෙස්ට් තරගය නිමා වීමට තවත් දිනයක් ඉතිරිව තිබියදීම ඉන් ලකුණු 72 ක ජයක් වාර්තා කිරීමට සත්කාරක දකුණු අප්‍රිකානු කණ්ඩායම අද (8 වැනිදා) සමත් විය.\r\nජයග්‍රහණය සඳහා ලකුණු 208 ක ඉලක්කයක් හඹාගිය ඉන්දීය කණ්ඩායමේ දෙවැනි ඉනිම ලකුණු 135 කට සීමා කිරීමට වර්නන් පිලැන්ඩර් ප්‍රමුඛ දකුණු අප්‍රිකානු පන්දු යවන්නෝ සමත් වූහ. දක්ෂ පන්දු යැවීමක නිරත වූ පිලැන්ඩර් ලකුණු 42 කට කඩුලු 6 ක් දවාගනිමින් ඉන්දීය කණ්ඩායමේ ජයග්‍රාහී මාවත අවහිර කළේය.\r\nතරගයේ වීරයා ලෙසින්ද සම්මාන දිනාගත් පිලැන්ඩර්, පළමු ඉනිමේදී ලකුණු 33 කට දවාගත් කඩුලු 3 ත් සමගින් මෙම තරගයේදී ලකුණු 75 කට දවාගත් මුලු කඩුලු සංඛ්‍යාව 9 කි. ඉන්දීය දෙවැනි ඉනිම අඩු ලකුණු සංඛ්‍යාවකට සීමා කිරීම සඳහා පිලැන්ඩර්ට අනගි සහායක් දුන් මෝනි මෝකල් සහ කගිසෝ රබාඩා කඩුලු 2 බැගින් දවාගත්හ.\r\nඉන්දීය දෙවැනි ඉනිමේ වැඩිම ලකුණු ලාභියා බවට පත් වූ රවිචන්ද්‍රන් අෂ්වින් හතරේ පහර 5 ක් සමගින් ලකුණු 37 ක් රැස්කළ අතර නායක විරාට් කෝලි ලකුණු 28 ක් රැස්කළේ හතරේ පහර 4 ක් සමගිනි.\r\nතෙවැනි දිනය වූ ඊයේ (7 වැනිදා) තරගය නතර කරන විට කඩුලු 2 ක් දැවී ලකුණු 65 ක් ලබා සිටි දකුණු අප්‍රිකානු කණ්ඩායමට සිය දෙවැනි ඉනිම සඳහා අද දිනයේදී අලුතින් එක්කරගත හැකි වූයේ ලකුණු තවත් ලකුණු 65 ක් පමණි. එහිදී ඒ.බී. ඩිවිලියස් හයේ පහර 2 ක් සහ හතරේ පහර 2 ක් සමගින් ලකුණු 35 ක් රැස්කළේය.\r\nජස්ප්‍රීට් බුම්රා සහ මොහොමඞ් සාමි කඩුලු 3 බැගින් දවාගනිමින් දකුණු අප්‍රිකානු පිතිකරුවන් අසරණ කළ අතර බුවනේෂ්වර් කුමාර් සහ හර්දීක් පාණ්ඩ්‍යා කඩුලු 2 බැගින් දවාගනිමින් පන්දුවෙන් දස්කම් දැක්වූහ.\r\nදකුණු අප්‍රිකාව පළමු ඉනිම - සියලු දෙනා දැවී 286\r\n(ඒ.බී. ඩිවිලියර්ස් 65, ෆෆ් ඩුප්ලෙසීස් 62, ක්වින්ටන් ඩි’කොක් 43, වර්නන් ෆිලැන්ඩර් 23, කේෂව් මහරාජ් 35, කගීසෝ රබාඩා 26, බුවනේෂ්වර් කුමාර් 87/4, රවිචන්ද්‍රන් අශ්වින් 21/2)\r\nඉන්දියාව පළමු ඉනිම - සියලු දෙනා දැවී 209\r\n(චෙටේෂ්වර් පුජාරා 26, හර්දික් පාණ්ඩ්‍යා 93, බුවනේෂ්වර් කුමාර් 25, වර්නන් ෆිලැන්ඩර් 33/3, කගිසෝ රබාඩා 34/3, ඬේල් ස්ටේන් 51/2, මෝනි මෝකල් 57/2)\r\nදකුණු අප්‍රිකාව දෙවැනි ඉනිම - සියලු දෙනා දැවී 130  \r\n(ඒඞ්න් මාක්‍රම් 34, ඩීන් එල්ගා 25, ඒ.බී. ඩිවිලියස් 35, මොහොමඞ් සාමි 28/3, ජස්ප්‍රීට් බුම්රා 39/3, හර්දික් පාණ්ඩ්‍යා 27/2, බුවනේෂ්වර් කුමාර් 33/2)\r\nඉන්දියාව දෙවැනි ඉනිම - සියලු දෙනා දැවී 135\r\n(ශිකර් ධවාන් 16, විරාට් කෝලි 28, රවිචන්ද්‍රන් අෂ්වින් 37, වර්නන් ෆිලැන්ඩර් 42/6, කගිසෝ රබාඩා 41/2, මෝනි මෝකල් 42/2)"
    },
    {
        "content": "ශ්‍රී ලංකා එක්දින ක්‍රිකට් කණ්ඩායමේ නායකත්වය සඳහා තුන් ඉරියව් ක්‍රීඩක ඇන්ජලෝ මැතිව්ස් නිල වශයෙන් අද දින (9 වැනිදා) පත්කරන ලදි. මෙම පත්කිරීම 2019 වසරේ පැවැත්වීමට නියමිත ලෝක කුසලාන ක්‍රිකට් තරගාවලිය දක්වා බල පැවැත්වේ. නව පුහුණුකරු චන්දික හතුරුසිංහ මහතාගේ දිරිමත් කිරීම හේතුවෙන් යළිත් වරක් කණ්ඩායමේ නායකත්වය බාර ගැනීමට තමන් එකඟ වූ බව මැතිව්ස් අද පෙරවරුවේදී ශ්‍රී ලංකා ක්‍රිකට් ආයතනයේදී පැවති මාධ්‍ය හමුවකදී කියා සිටියේය. \r\nමින් මාස 6 කට පමණ පෙර සිම්බාබ්වේ කණ්ඩායම හමුවේ ශ්‍රී ලංකාවේදී 2-3 ක් ලෙසින් එක්දින තරගාවලියක් පරාජය වීමෙන් අනතුරුව මැතිව්ස් නායකත්වයෙන් ඉල්ලා අස් විය. ඒ වන විට ඔහු එක්දින තරග 98 කදී ශ්‍රී ලංකා කණ්ඩායමේ නායකත්වය දරා තිබූ අතර ඉන් තරග 47 ක් ජයග්‍රහණය කරා මෙහෙයවා තිබිණ. මැතිව්ස්ගේ නායකත්වය යටතේ ශ්‍රී ලංකා කණ්ඩායම තරග 45 ක් පරාජයට පත් වූ අතර තරගයක් ජය පරාජයෙන් තොරව අවසන් විය. \r\nමැතිව්ස් නායකත්වයෙන් ඉවත් වීමෙන් පසු උපුල් තරංග, චාමර කපුගෙදර, ලසිත් මාලිංග සහ තිසර පෙරේරා වරන් වර එක්දින කණ්ඩායම මෙහෙයවූ අතර ඔවුන් කිසිවකුගේ නායකත්වය යටතේ ශ්‍රී ලංකා කණ්ඩායමට එක්දින තරගාවලියක් ජයගැනීමට නොහැකි විය. \r\nඒ හේතුවෙන් එළඹෙන ලෝක කුසලාන තරගාවලිය ඉලක්ක කර ගෙන කණ්ඩායමට ස්ථිර නායකයකු පත්කිරීමට නව පුහුණුකරු චන්දික හතුරුසිංහ මහතාට අවශ්‍ය වූ අතර ඔහු, ශ්‍රී ලංකා ක්‍රිකට් ආයතනය සහ තේරීම් කමිටුව සමග කළ සාකච්ඡාවල ප්‍රතිඵලයක් ලෙස ඇන්ජලෝ මැතිව්ස් සහ දිනේෂ් චන්දිමාල්ගේ නම් නායකත්වය සඳහා නිර්දේශ කෙරිණ. එහෙත් සීමිත ඕවර තරග වලදී දිනේෂ් චන්දිමාල්ගේ ස්ථානය ස්ථාවර නොවන හෙයින් මැතිව්ස් නායකත්වයට පත්කරන ලදි.\r\nමේ මස බංග්ලාදේශයේදී පැවැත්වෙන තුන්කොන් තරගාවලිය මැතිව්ස්ගේ නායකත්වය යටතේ ශ්‍රී ලංකා කණ්ඩායම බංග්ලාදේශයට සහ සිම්බාබ්වේට එරෙහිව තරග වැදීමට නියමිතය. \r\nඑක්දින කණ්ඩායමේ නායකත්වය සඳහා මැතිව්ස් පත්කළද, දිනේෂ් චන්දිමාල් තවදුරටත් ටෙස්ට් කණ්ඩායමේ නායකයා ලෙස කටයුතු කරනු ඇත. "
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී අම්බලන්ගොඩ ධර්මාශෝක විද්‍යාලයට එරෙහිව ඉනිමක සහ ලකුණු 60 ක ජයක් හිමිකර ගැනීමට කොළඹ ශාන්ත බෙනඩික් විද්‍යාලය සමත්විය. මෙම තරගය කොළඹ ශාන්ත බෙනඩික් විද්‍යාලීය ක්‍රීඩාංගණයේදී පැවැත්විණි.\r\nකොළඹ ශාන්ත බෙනඩික් විද්‍යාලයේ මහේෂ් තීක්ෂණ තුන් ඉරියව් දස්කම් දක්වමින් ශතකයක් (120) සහ ලකුණු 70 කට කඩුලු 7 ක් දවාගනිමින් තරගය පුරා පන්දුවෙන් දස්කම් දැක්වීය.\r\nධර්මාශෝක  විද්‍යාලය - පළමු ඉනිම - ඕවර 41.4 කදී සියලුදෙනා දැවී ලකුණු 86\r\n(සචින් සංගීත් 29, මහේෂ් තීක්ෂණ 19/5, ප්‍රිත්වි ජෙගරාජසිංහම් 14/3)\r\nශා. බෙනඩික් විද්‍යාලය - පළමු ඉනිම - ඕවර 75 කදී කඩුලු 7 ක් දැවී ලකුණු 300\r\n(මහේෂ් තීක්ෂණ 120, කවීෂ ජයතිලක නොදැවී 66, රයන් සෙලිසිංහ 45, ඉමේෂ් ප්‍රනාන්දු නොදැවී 39, කවිඳු නදීශාන් 63/2, ඉසුරින්ද මෙන්ඩිස් 97/2)\r\nධර්මාශෝක  විද්‍යාලය - දෙවැනි ඉනිම - ඕවර 66.4 කදී සියලුදෙනා දැවී ලකුණු 154\r\n(අශාන්ත ද සිල්වා 43, සචින් සංගීත් 34, අරෝෂ ද සොයිසා 31, කවීශ ජයතිලක 18/5, ජේසන් චාල්ස් 32/2, මහේෂ් තීක්ෂණ 51/2)"
    },
    {
        "content": "මේ මස 15 වැනිදා බංග්ලාදේශයේදී ආරම්භ වන තුන්කොන් ක්‍රිකට් තරගාවලිය සඳහා සහභාගි වන ශ්‍රී ලංකා සංචිතයට තවමත් එක්දින වරම් දිනා නොමැති දකුණත් මඳ වේග පන්දුයවන ක්‍රීඩක ෂෙහාන් මධුෂංක කැඳවීමට ක්‍රිකට් තේරීම් කමිටුව පියවර ගෙන තිබේ. \r\nමේ වන විට 22 වැනි වියේ පසුවන ෂෙහාන් මධුෂංක, තවමත් සහභාගි වී ඇත්තේ පළමු පෙළ සීමිත ඕවර 3 කට සහ සිවුදින තරග 3 කට පමණි. ඔහුගේ පන්දු යැවීමේ වේගය පැයට කිලෝ මීටර 136 ත් 140 ත් අතර අගයක් ගනී. \r\nඑක්සත් අරාබි එමීර් රාජ්‍යයේදී පැවැති දහයයි10 තරගාවලියේදී පන්දු යැවූ අකාරය නිරීක්ෂණය කිරීමෙන් අනතුරුව මධුෂංක ශ්‍රී ලංකා එක්දින සංචිතයට කැඳවීමට නව පුහුණුකරු චන්දික හතුරුසිංහ මහතා තීරණය කර තිබේ. හතුරුසිංහ මහතාගේ මතය වන්නේ ඔහු ශ්‍රී ලංකා කණ්ඩායමට දීර්ඝ කාලීන අයෝජනයක් බවයි. \r\nඅවසන් වරට ඉන්දීයාවට එරෙහිව පැවැති එක්දින තරගාවලියේදී ශ්‍රී ලංකා කණ්ඩායමේ ස්ථාන අහිමි වූ ටෙස්ට් කණ්ඩායමේ නායක දිනේෂ් චන්දිමාල් සහ මුල් පෙළ පිතිකරු කුසල් මෙන්ඩිස් යළිත් වරක් එක්දින කණ්ඩායමට කැඳවීමටද තේරීම් කමිටුව පියවර ගෙන තිබේ.  \r\nඉන්දීය තරගාවලියට සහභාගි වූ ළහිරු තිරිමාන්න, සධීර සමරවික්‍රම, සචිත් පතිරණ සහ චතුරංග ද සිල්වා යන ක්‍රීඩකයන්ට තුන්කොන් තරගාවලිය සඳහා නම්කරන ලද සංචිතයේ ස්ථාන අහිමි වී තිබේ. කෙසේ වුවත් එම තරගාවලියේදී නායකයකු මෙන්ම ක්‍රීඩකයකු ලෙසද අසාර්ථක වූ තිසර පෙරේරා තවදුරටක් සංචිතයේ රඳවා ගැනීමට තේරීම් කමිටුව තීරණය කර තිබේ. \r\nමේ අතර තුන්කොන් තරගාවලිය ඉලක්ක කරගෙන නම්කරන ලද ක්‍රීඩකයන් 23 දෙනාගේ පුහුණු සංචිතයට ඇතුළත්ව නොසිටි තුන් ඉරියව් ක්‍රීඩක වනිඳු හසරංග, අවසන් 16 දෙනාගේ සංචිතයට ඇතුළත් කර තිබීම ගැටලු සහගත තත්ත්වයකි. \r\nතුන්කොන් තරගාවලියේදී සුරංග ලක්මාල් සහ නුවන් ප්‍රදීප් ශ්‍රී ලංකා කණ්ඩායමේ ප්‍රධානතම වේග පන්දු යවන්නන් දෙදෙනා ලෙසත්, අකිල ධනංජය සහ ලක්ෂාන් සඳකැන් ප්‍රධානතම දඟ පන්දු යවන්නන් දෙදෙනා ලෙසත් කටයුතු කිරීමට නියමිතය. \r\nශ්‍රී ලංකා එක්දින සංචිතය \r\nඇන්ජලෝ මැතිව්ස් (නායක), උපුල් තරංග, ධනුෂ්ක ගුණතිලක, කුසල් මෙන්ඩිස්, දිනේෂ් චන්දිමාල්, කුසල් පෙරේරා, තිසර පෙරේරා, අසේල ගුණරත්න, නිරෝෂන් දික්වැල්ල, සුරංග ලක්මාල්, නුවන් ප්‍රදීප්, දුෂ්මන්ත චමීර, ෂෙහාන් මධුෂංක, අකිල ධනංජය, ලක්ෂාන් සඳකැන් සහ වනිඳු හසරංග"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී මතුගම සී.ඩබ්ලිව්.ඩබ්ලිව්. කංනන්ගර මධ්‍ය මහා විද්‍යාලයට එරෙහිව කඩුලු 9 ක ජයක් හිමිකර ගැනීමට පානදුර ලයිසියම් ජාත්‍යන්තර පාසල සමත්විය. මෙම තරගය මතුගම කංනන්ගර මධ්‍ය මහා විද්‍යාලීය ක්‍රීඩාංගණයේදී පැවැත්විණි.\r\nකංනන්ගර විද්‍යාලය - පළමු ඉනිම - ඕවර 36.3 කදී සියලුදෙනා දැවී ලකුණු 66\r\n(දුමින් අදිත 08/3, චකිල් චාරුක 09/3)\r\nපානදුර ලයිසියම් පාසල - පළමු ඉනිම - ඕවර 54.3 කදී සියලුදෙනා දැවී ලකුණු 174\r\n(දුමින් අදිත 33, නිමන්ත රසිලු නොදැවී 24, ශයාන් රොශේන් 22, කාවින්ද සප්න 09/3, ලසිත් කරුණානායක 27/3)\r\nකංනන්ගර විද්‍යාලය - දෙවැනි ඉනිම - ඕවර 52.5 කදී සියලුදෙනා දැවී ලකුණු 173\r\n(කවිඳු දෙව්මිණ 71, ලසිඳු ශෙහාන් 27, ශෙරොන් කාවින්ද 54/6, දුලින් අදිත 46/3)\r\nපානදුර ලයිසියම් පාසල - දෙවැනි ඉනිම - ඕවර 17 කදී කඩුල්ලක් දැවී ලකුණු 17\r\n(නෙසඳ නන්දුප නොදැවී 33)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මොරටු විද්‍යාලයට එරෙහිව ඉනිමක සහ ලකුණු 154 ක ජයක් හිමිකර ගැනීමට මහනුවර ත්‍රිත්ව විද්‍යාලය සමත්විය. මෙම තරගය මහනුවර අස්ගිරිය ක්‍රීඩාංගණයේදී පැවැත්විණි.\r\nමහනුවර ත්‍රිත්ව විද්‍යාලයේ ආර්.පිරීස් ලකුණු 23 කට කඩුලු 8 ක් දවාගනිමින් තම පාසල ජයග්‍රහණය කරා රැගෙන යාමට සමත්විය.\r\nත්‍රිත්ව විද්‍යාලය - පළමු ඉනිම - ඕවර 63.2 කදී සියලුදෙනා දැවී ලකුණු 262\r\n(ඒ.සේනාධීර 53, එච්.ජයසූරිය 50, ඒ.ආනන්දකුමාර 44, ටී.ටර්සිවෙල් 32, ශෙහාද ද සොයිසා 56/5, ජනිත් ප්‍රනාන්දු 70/2)\r\nමොරටු විද්‍යාලය - පළමු ඉනිම - ඕවර 42.2 කදී සියලුදෙනා දැවී ලකුණු 97\r\n(මදුශාන් දිලක්ෂණ 28, ජනිත් ප්‍රනාන්දු 20, වී.නෙතුමාල් 35/3, කේ.සේනාධීර 30/2)\r\nමොරටු විද්‍යාලය - දෙවැනි ඉනිම - ඕවර 16 කදී සියලුදෙනා දැවී ලකුණු 41\r\n(ආර්.පිරීස් 23/8)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ  III වැනි කොටසේ තරගයකදී කිරිඳිවැල මධ්‍ය මහා විද්‍යාලයට එරෙහිව කඩුලු 9 ක ජයක් හිමිකර ගැනීමට හංවැල්ල රාජසිංහ මධ්‍ය මහා විද්‍යාලය සමත්විය. මෙම තරගය හංවැල්ල රාජසිංහ මධ්‍ය මහා විද්‍යාලීය ක්‍රීඩාංගණයේදී පැවැත්විණි.\r\nහංවැල්ල රාජසිංහ මධ්‍ය මහා විද්‍යාලයේ උදාර ජයතිලක ලකුණු 47 කට කඩුලු 12 ක් දවාගනිමින් පන්දුවෙන් දස්කම් දැක්වීය\r\nකිරිඳිවැල ම.ම. විද්‍යාලය - පළමු ඉනිම - ඕවර 39.4 කදී සියලුදෙනා දැවී ලකුණු 91\r\n(විදූෂ දිල්ශාන් 21, උදාර ජයතිලක 12/5, රුක්ෂාන් දිලූශ 12/2)\r\nරාජසිංහ විද්‍යාලය - පළමු ඉනිම - ඕවර 41.4 කදී සියලුදෙනා දැවී ලකුණු 131\r\n(සචින් මලින්ද 28, චමෝද් සංජය 23, හර්ෂ රංගන 23/4, දුවිඳු නිෂාන් 36/3)\r\nකිරිඳිවැල ම.ම. විද්‍යාලය - දෙවැනි ඉනිම - ඕවර 46.4 කදී සියලුදෙනා දැවී ලකුණු 68\r\n(උදාර ජයතිලක 35/7)\r\nරාජසිංහ විද්‍යාලය - දෙවැනි ඉනිම - ඕවර 4.2 කදී කඩුල්ලක් දැවී ලකුණු 29"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කුරුණෑගල ශාන්ත ආනා විද්‍යාලයට එරෙහිව පළමු ඉනිමේ ජයක් හිමිකර ගැනීමට මහනුවර විද්‍යාර්ථ විද්‍යාලය සමත්විය. මෙම තරගය කුරුණෑගල ශාන්ත ආනා විද්‍යාලීය ක්‍රීඩාංගණයේදී පැවැත්විණි.\r\nමහනුවර විද්‍යාර්ථ විද්‍යාලයේ කසුන් කරුණාතිලක කඩුලු 5 ක් දවාගනිමින් පන්දුවෙන් දස්කම් දැක්වීය.\r\nශා. ආනා විද්‍යාලය - පළමු ඉනිම - ඕවර 45.5 කදී සියලුදෙනා දැවී ලකුණු 162\r\n(කවිඳු රණසිංහ 58, මිදුනක විජේතිලක 57/3, චතුරංග ඩිල්ෂාන් 15/2, ඉශාන් සංදීප 24/2)\r\nවිද්‍යාර්ථ විද්‍යාලය - පළමු ඉනිම - ඕවර 63.4 කදී සියලුදෙනා දැවී ලකුණු 163\r\n(ගිහාන් ජයසේකර 67, චතුරංග දිල්ශාන් 23, පුලින ගුණතිලක 22, රංදීර රණසිංහ 03/4, අවිශ්ක රූපසිංහ 35/3)\r\nශා. ආනා විද්‍යාලය - දෙවැනි ඉනිම - ඕවර 42.5 කදී කඩුලු 9 ක් දැවී ලකුණු 158\r\n(වනිත වන්නිනායක 37, කවිඳු රණසිංහ 36, ලසිත් වර්ණකුළසූරිය 25, කසුන් කරුණාතිලක 44/5, මිදුනක විජේතිලක 54/4)\r\nවිද්‍යාර්ථ විද්‍යාලය - දෙවැනි ඉනිම - ඕවර 36 කදී කඩුලු 4 ක් දැවී ලකුණු 91\r\n(රවිශ්ක උපනන්දු 37, පුලින ගුණතිලක නොදැවී 24, රංදීර රණසිංහ 27/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ ආනන්ද විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ ශාන්ත පීතර විද්‍යාලය සමත්විය. මෙම තරගය කොළඹ ශාන්ත පීතර විද්‍යාලීය ක්‍රීඩාංගණයේදී පැවැත්විණි.\r\nශාලිත් ප්‍රනාන්දු සහ රන්මිත් ජයසේන අර්ධ ශතක රැස්කරමින් ශාන්ත පීතර විද්‍යාලය වෙනුවෙන් පිත්තෙන් දස්කම් දැක්වූ අතර කනිෂ්ක රංතිලකගේ සහ ළහිරු හිරන්ය අර්ධ ශතක රැස්කරමින් ආනන්ද විද්‍යාලය වෙනුවෙන් දස්කම් දැක්වීය.\r\nආනන්ද විද්‍යාලය - පළමු ඉනිම - ඕවර 59.3 කදී සියලුදෙනා දැවී ලකුණු 151\r\n(ළහිරු හිරන්ය 57, කමේෂ් නිර්මාල් 31, හසිඳු ශාමික 25, ශිවන් පෙරේරා 13/3, ටාරික් සබූර් 37/3, මොහොමඞ් අම්මන් 43/2)\r\nශා. පීතර විද්‍යාලය - පළමු ඉනිම - ඕවර 70 කදී කඩුලු 3 ක් දැවී ලකුණු 282\r\n(ශාලිත් ප්‍රනාන්දු 95, රන්මිත් ජයසේන 91, ශැනන් ප්‍රනාන්දු 65, චාමික ගුණසේකර 68/2)\r\nආනන්ද විද්‍යාලය - දෙවැනි ඉනිම - ඕවර 57.4 කදී කඩුලු 6 ක් දැවී ලකුණු 155\r\n(කනිෂ්ක රංතිලකගේ 58, ළහිරු හිරන්ය නොදැවී 51, හසිඳු ශාමික 20, ශිවන් පෙරේරා 39/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ වෙස්ලි විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ ශාන්ත ජෝසප් විද්‍යාලය සමත්විය. මෙම තරගය කොළඹ ශාන්ත ජෝසප් විද්‍යාලීය ක්‍රීඩාංගණයේදී පැවැත්විණි.\r\nදෙවැනි කඩුල්ල සදහා ලකුණු 314 ක වාර්තාගත සම්බන්ධතාවයක් පැවැත්වීමට ශාන්ත ජෝසප් විද්‍යාලයේ රෙවන් කෙලී සහ නිපුන් සුමණසිංහ සමත්වූහ.\r\nපළමු ඉනිමේදී ලකුණු 150 සිමාව පසු කළ රෙවන් කෙලී පන්දු 229 කදී හයේ පහර තුනක් සහ හතරේ පහර 15 ක් සමගින් ලකුණු 182 ක් සහ දෙවැනි ඉනිමේදී අර්ධ ශතකයක් (නොදැවී 75) රැස්කරමින් පිත්තෙන් දස්කම් දැක්විය. රෙවන් කෙලීට අනගි සහයක් ලබාදුන් නිපුන් සුමණසිංහ පළමු ඉනිමේදී පන්දු 186 කදී හතරේ පහර 19 ක් සමගින් නොදැවී ලකුණු 156 ක් රැස්කළ අතර දෙවැනි ඉනිමේදී ඔහුට රැස්කිරීමට හැකිවූයේ ලකුණු 45 ක් පමණි. දුනිත් වෙල්ලලගේ ලකුණු 80 කට කඩුලු 6 ක් දවාගනිමින් ශාන්ත ජෝසප් විද්‍යාලය වෙනුවෙන් පන්දුවෙන් දස්කම් දැක්වීය.\r\nශා.ජෝසප් විද්‍යාලය - පළමු ඉනිම - ඕවර 75.5 කදී කඩුලු 2 ක් දැවී ලකුණු 393\r\n(රෙවන් කෙලී 182, නිපුන් සුමණසිංහ නොදැවී 156, ජොහාන් ද සිල්වා 33, මූවින් සුබසිංහ 106/2)\r\nවෙස්ලි විද්‍යාලය - පළමු ඉනිම - ඕවර 88 කදී සියලුදෙනා දැවී ලකුණු 336\r\n(හසිත් ගීසර 97, තිසුරක අක්මීවන 67, සකුන්ත ලියනගේ 39, මූවින් සුබසිංහ 29, දුනිත් වෙල්ලලගේ 80/6)\r\nශා.ජෝසප් විද්‍යාලය - දෙවැනි ඉනිම - ඕවර 28.5 කදී කඩුලු 2 ක් දැවී ලකුණු 143\r\n(රෙවන් කෙලී නොදැවී 75, නිපුන් සුමණසිංහ 45)"
    },
    {
        "content": "සංචාරක පාකිස්තාන කණ්ඩායමට එරෙහිව නෙල්සන්හි සැක්ස්ටන් ක්‍රීඩාංගණයේදී අද (9 වැනිදා) පැවැති දෙවැනි එක්දින තරගයෙන් ඩක්වත් ලුවිස් න්‍යායට අනුව කඩුලු 8 ක ජයක් අත්කර ගැනීමට සත්කාරක නවසීලන්ත කණ්ඩායම සමත් විය. \r\nවර්ෂාව නිසා නවසීලන්ත ඉනිම ඕවර 25 කට සීමා වූ අතර එහිදී ජයග්‍රහණය සඳහා ඔවුන්ට ලකුණු 151 ක ඉලක්කයක් හිමි විය. පන්දු 7 ක් ඉතිරිව තිබියදී කඩුලු 2 ක් පමණක් දැවී එම ඉලක්කය සපුරාගත් නවසීලන්ත ක්‍රීඩකයෝ කඩුලු 8 කින් ජය ලැබීය. \r\nතෙවැනි කඩුල්ල වෙනුවෙන් පන්දු 86 කදී ලකුණු 104 ක නොබිඳුණ සම්බන්ධතාවක් ගොඩනැගූ මාටින් ගප්ටිල් (නොදැවී 86) සහ රොස් ටේලර් (නොදැවී 45) නවසීලන්ත කණ්ඩායම ජයග්‍රහණය කරා ගෙන ගියහ. පන්දු 71 කදී වාර්තා වූ ගප්ටිල්ගේ අර්ධ ශතකයට හයේ පහර 5 ක් සහ හතරේ පහර 5 ක් ඇතුළත් වූ අතර පන්දු 43 කදී වාර්තා වූ ටේලර්ගේ ඉනිමට සහ හතරේ පහර 4 ක් අන්තර්ගත විය. \r\nපළමුවෙන් පන්දුවට පහරදුන් පාකිස්තාන කණ්ඩායම ඕවර 50 අවසානයේ කඩුලු 9 ක් දැවී ලකුණු 246 ක් රැස්කළ අතර මොහොමඞ් හෆීස් (60), ෂඩාඞ් ඛාන් (52) සහ හසන් අලී (51) එහිදී අර්ධ ශතක ලබාගත්හ. \r\nපන්දු 71 කට මුහුණදුන් හෆීස් සිය අර්ධ ශතකය හතරේ පහර 8 කින් අලංකාර කළ අතර පන්දු 68 කදී වාර්තා වූ ශඩාබ් ඛාන්ගේ ඉනිම හයේ පහරකින් සහ හතරේ පහර 3 කින් සමන්විත විය. පාකිස්තාන ඉනිමේ අවසන් ඕවර කිහිපයේදී වේගවත් පිතිහරඹයක නිරත වූ හසන් අලී පන්දු 31 කදී අර්ධ ශතකය සම්පූර්ණ කළේ හයේ පහර 4 ක් සහ හතරේ පහර 4 ක් සමගිනි. \r\nදක්ෂ පන්දු යැවීමක නිතර වූ ලොකී ෆර්ගියුසන් ලකුණු 39 කට කඩුලු 3 ක් දවාගනිමින් පාකිස්තාන පිතිකරුවන් අසරණ කළ අතර ඒ සඳහා ඔහුට අනගි සහායක් දුන් ට්‍රොඞ් ඇස්ටේල් සහ ටිම් සවුති කඩුලු 2 බැගින් දවාගත්හ. "
    },
    {
        "content": "වසස 19 න් පහළ ලෝක කුසලාන ක්‍රිකට් තරගාවලියේ අද (9 වැනිදා) පැවැති පෙරහුරු තරගයකදී ශ්‍රී ලංකාවට එරෙහිව ලකුණු 53 ක ජයක් වාර්තා කිරීමට ඕස්ට්‍රේලියාව සමත් විය. ජයග්‍රහණය සඳහා ලකුණු 252 ක ඉලක්කයක් හඹාගිය ශ්‍රී ලංකා කණ්ඩායමට ඕවර 42.5 ක් අවසානයේ සියලු දෙනා දැවී රැස්කරගත හැකි වූයේ ලකුණු 198 ක් පමණි.\r\nමුලු ලකුණු සංඛ්‍යාව 64 ක් වන විට ශ්‍රී ලංකා ඉනිමේ මුල් කඩුලු 6 ම බිඳවැටුණ අතර එතැන් පටන් ශ්‍රී ලංකා ඉනිමට ජවයක් එක් කළ හසිත බෝයගොඩ (69) සහ අෂේන් බණ්ඩාර (51), 7 වැනි කඩුල්ල වෙනුවෙන් ලකුණු 84 ක සම්බන්ධතාවක් ගොඩනැගූහ. පන්දු 78 කට මුහුණදුන් බෝයගොඩ සිය අර්ධ ශතකය හතරේ පහර 10 කින් අලංකාර කළ අතර පන්දු 72 කදී වාර්තා වූ බණ්ඩාරගේ අර්ධ ශතකය හයේ පහර 2 කින් සහ හතරේ පහර 4 කින් සමන්විත විය.\r\nශ්‍රී ලංකා පිතිකරුවන් 6 දෙනෙක්ම ලකුණු 10 සීමාව ඉක්මවා යෑමට පෙර පිටියෙන් ඉවත් කිරීමට ඕස්ට්‍රේලියානු පන්දු යවන්නෝ සමත් වූහ. එහිදී දක්ෂ පන්දු යැවීමක නිරත වූ විල් සදර්ලන්ඞ් සහ ජේසන් රැල්ස්ටන් කඩුලු 3 බැගින් දවාගනිමින් ශ්‍රී ලංකා ඉනිම සුනුවිසුණු කර දැමූහ.\r\nපළමුවෙන් පන්දුවට පහරදුන් ඕස්ට්‍රේලියානු කණ්ඩායම වෙනුවෙන් පන්දු 86 කදී ලකුණු 78 ක් රැස්කිරීමට ජොනතන් මේලෝ සමත් වූ අතර ඔහුගේ ඉනිමට හයේ පහර 4 ක් සහ හතරේ පහර 4 ක් ඇතුළත් විය. ආරම්භක පිතිකරු ජැක් එඞ්වඞ්ස් පන්දු 76 කදී ලකුණු 50 ක් රැස්කළේ හයේ පහරක් සහ හතරේ පහර 4 ක් සමගිනි.\r\nතිසරු රෂ්මික, නිපුන් මාලිංග සහ ප්‍රවීන් ජයවික්‍රම කඩුලු 2 බැගින් දවාගනිමින් ශ්‍රී ලංකා කණ්ඩායම වෙනුවෙන් පන්දුවෙන් දස්කම් දැක්වූහ.\r\nඕස්ට්‍රේලියානු 19 පහළ පිල - ඕවර 50 කදී කඩුලු 7 ක් දැවී 251\r\n(ජැක් එඞ්වඞ් 50, ජේසන් සැන්හා 27, ජොනතන් මෙර්ලෝ 78, පරම් උප්පාල් 22, නේතන් මැක්සුවීන්සි 31, ප්‍රවීන් ජයවික්‍රම 18/2, නිපුන් මාලිංග 41/2, තිසරු රෂ්මික 59/2)\r\nශ්‍රී ලංකා 19 පහළ පිල - ඕවර 42.5 කදී සියලු දෙනා දැවී 198\r\n(හසිත බෝයගොඩ 69, අෂේන් බණ්ඩාර 51, ජෙහාන් ඩැනියෙල් 20, විල් සදර්ලන්ඞ් 25/3, ජේසන් රැල්ස්ටන් 36/3, ඔස්ටින් වෝ 27/2)"
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ පස්වැනි සතිය අවසාන වන විට ‘ඒ’ ශ්‍රේණිය යටතේ පැවැත්වෙන තරගාවලියේ ‘ඒ’ කාණ්ඩයේ පෙරමුණ ගැනීමට ප්‍රසාද ලකුණු 53.42 ක් ලබාගත් එස්.එස්.සී. කණ්ඩායම සමත්වී ඇති අතර. ‘බී’ කාණ්ඩයේ පෙරමුණ ගැනීමට ප්‍රසාද ලකුණු 64.93 ක් ලබාගත් හලාවත මේරියන්ස් කණ්ඩායම සමත්වී ඇත.\r\nමේ වනවිය තරග හතරකට සහභාගිවී ඇති එස්.එස්.සී. කණ්ඩායම එක් තරගයක් ජයගෙන තරග තුනක් ජය පරාජයෙන් තොරව අවසන් කරගෙන ඇති අතර හලාවත මේරියන්ස් කණ්ඩායම තරග හතරකට සහභාගිවී ඉන් තරග තුනක් ජයගෙන එක් තරගයක ලකුණු සමවීමෙන් අවසන්වී ඇත."
    },
    {
        "content": "වයස 19න් පහළ අන්තර් පාසල් තෙවැනි කොටසේ ක්‍රිකට් තරගාවලියේ පළමුවෙන්ම ලකුණු 1000 පසුකර යාමට ගාල්ල විද්‍යාලෝක විද්‍යාලයේ පැතුම් හසරංග සමත් වූයේය. ඔහු ක්‍රිකට් තරග හතකදී ලකුණු 1000 සීමාව පසුකළේය.\r\nතරග හතකදී පැතුම් ලබාගත් ලකුණු සංඛ්‍යාව 1049 කි. පැතුම් මේ තරග හතෙන් පැල්මඩුල්ල ගන්කන්ද විද්‍යාලයට එරෙහිව පළමු ඉනිමේදී නොදැවී ත්‍රිත්ව ශතකයක්ද, දෙහිවල ශාස්ත්‍රානන්ද විද්‍යාලයට එරෙහිව ලකුණු 182 ක්ද, ගලහිටියාව විද්‍යාලයට එරෙහිව ලකුණු 129 ක්ද ජා ඇල ලොයෙලා විද්‍යාලයට එරෙහිව ලකුණු 112ක් ද ඇතුළුව තරග හතරක දී ශතක ලබාගතේය.\r\nපැතුම්ගේ ක්‍රිකට් පුහුණුකරු ලෙස තුසිත කාරියවසම් මහතා කටයුතු කරයි."
    },
    {
        "content": "පෙබරවාරී 6 වැනිදා සිට 11 වැනිදා දක්වා පැවැත්වෙන හොං කොං බ්ලිට්ස් විස්සයි20 තරගාවලියේ ගැලැක්සි ග්ලැඩියේටර්ස් ලන්තාවූ කණ්ඩායම සදහා කුමාර් සංගක්කාර නැවත වරක් එක්වී සිටී. ටෙස්ට් ලකුණු 12,400 ක් සහ එක්දින ලකුණු 14,200 ක් රැස්කර ඇති සංගක්කාරගේ ආගමනය හේතුවෙන් හොං කොංහි දේශීය ක්‍රිකට් ක්‍රීඩකයන්ගේ දස්කම් ඉහළ යනු ඇතැයි අපේක්‍ෂා කෙරේ.\r\nපසුගිය වසරේ කණ්ඩායමේ නායකයාවූ අන්ශුමන් රාත්ට මඟ පෙන්වීම හේතුවෙන් ඔවුන් දෙදෙනා අතර ඇතිවූ මිතුරුකම දේශීය තරගාවලියෙන් ඔබ්බටද පැවැතිණ. \r\nහොංකොං කණ්ඩායමේ ඉදිරිපෙළ පිතිකරුවකු වන රාත් මෙම වසරේදී සිටි කයිටැක් කණ්ඩායමට ක්‍රීඩා කළද ගැලැක්සි ග්ලැඩියේටර් පිල වෙනුවෙන් ක්‍රීඩා  කරන හිටපු ශ්‍රී ලංකා නායකයා සහ කඩුලු රකින්නාට අනෙකුත් දේශීය ක්‍රීඩකයන්ගෙන් මනා සහයෝගයක් ලැබෙනු ඇත. ග්ලැඩියේටර්ස් පිල වෙනුවෙන් තවත් විදේශීය ක්‍රීඩකයෝත් ක්‍රීඩා කරති. \r\n“අවසන් වරට බ්ලිට්ස් තරගාවලියේදී ලබාගත් අත්දැකීම් සම්බන්ධයෙන් මා ඉතාමත් සතුටට පත්වෙනවා. දෙවැනි වතාවටත් තරගාවලියට එක්වීමට ඉතාමත් ආශාවෙන් බලා ඉන්නවා” යයි සංගක්කාර හොං කොං හි පුවත් පතකට කියා තිබිණ. \r\nහොංකොං වලදි ලැබෙන අත්දැකීම් වලට තමන් ඇළුම් කරන බවත් නැවත පැමිණ දක්ෂතා වලින් පිරිපුන් දේශීය ක්‍රීඩකයින් සමගින් උද්‍යෝගිමත් ආධාරකරුවන් ඉදිරියේ ක්‍රීඩාකරමින් ඉදිරියට යෑමට තමන් කැමති බවද සංගක්කාර පැවසීය.\r\nපසුගිය වසරේදී තරග 4 කට සහභාගීවූ ගැලැක්සි ග්ලැඩියේටර්ස් කණ්ඩායමට ජයගැනීමට හැකිවූයේ එක් තරගයක්වූ අතර මේ වසරේදී ඔවුන්ගේ දක්ෂතා වර්ධනය කරගැනීමට හැකිවනු ඇතැයි බලාපොරොත්තු වෙයි.\r\nගැලැක්සි ගැලැඩියේටර්ස් ලන්තාවූ කණ්ඩායමට අමතරව ගිය වසරේ ජයග්‍රාහකයින්වූ කොවුලූන් කැන්ටන්ස්, සිටි කයිටැක්, හුන්ග් හොන්ග් ජේඩී ජැගුවර් සහ හොංකොං අයිලන්ඞ් යුනයිටඞ් කණ්ඩායම් මෙම තරගාවලියට ක්‍රීඩා කරති. "
    },
    {
        "content": "පසුගියදා අවසන්වූ ඕස්ට්‍රේලියාව සහ එංගලන්තය අතර පැවැති අළු බඳුන තරගාවලිය 4-0 ක් ලෙස ඕස්ට්‍රේලියාව ජයගැනීමත් සමගින් ටෙස්ට් ශ්‍රේණීගත කිරීම්හී පස්වැනි ස්ථානයේ සිටි ඕස්ට්‍රේලියාව ප්‍රසාද ලකුණු 7 ක් හිමිකර ගනිමින් තෙවැනි ස්ථානයට උසස්වීමක් ලැබිය. තරගාවලිය ආරම්භයට පෙර ප්‍රසාද ලකුණු 97 ක් හිමිකරගෙන සිටි ඕස්ට්‍රේලියාව තරගාවලිය අවසානයේ ඔවුන්ගේ ප්‍රසාද ලකුණු මට්ටම 104 දක්වා ඉහළ ගියේය.\r\nතරගාවලිය ආරම්භයේදී ප්‍රසාද ලකුණු 105 ක් හිමිකර ගනිමින් ටෙස්ට් ශ්‍රේණීගත කිරීම්හී තෙවැනි ස්ථානයේ පසුවු එංගලන්තයට තරගාවලිය 4-0 ක් ලෙස පරාජය විමත් සමගින් ප්‍රසාද ලකුණු 6 ක් අහිමිවූ අතර පස්වැනි ස්ථානය දක්වා පසුබැසීමටද සිදුවිය.\r\nප්‍රසාද ලකුණු 124 ක් හිමිකර ගනිමින් ටෙස්ට් ශ්‍රේණීගත කිරීම්හී පළමු ස්ථානයේ පසුවන ඉන්දියාව සහ ප්‍රසාද ලකුණු 111 ක් හිමිකර ගනිමින් දෙවැනි ස්ථානයේ පසුවන දකුණු අප්‍රිකාව අතර පළමු ටෙස්ට් තරගය ජයගැනීමට දකුණු අප්‍රිකාව සමත්වූවද තරගාවලිය අවසන් වනතෙක් මෙම කණ්ඩායම් දෙකෙහි ප්‍රසාද ලකුණු ගණනය කිරීමක් සිදුනොවන්නේය. එබැවින් පසුගියදා සිදු කෙරුණු ප්‍රසාද ලකුණු යාවත් කාලීන කිරීමේදී ඉන්දියා සහ දකුණු අප්‍රිකා කණ්ඩායම් දෙකෙහි ප්‍රසාද ලකුණු වල වෙනස්කමක් සිදු නොවීය.\r\nප්‍රසාද ලකුණු 94 ක් හිමිකරගෙන සිටින ශ්‍රී ලංකාව ටෙස්ට් ශ්‍රේණීගත කිරීම්හී හයවැනි ස්ථානයේ රැඳී සිටී. "
    },
    {
        "content": "ඉන්දියාව සහ දකුණු අප්‍රිකාව අතර තරගයත් ඕස්ට්‍රේලියාව සහ එංගලන්තය අතර තරගයත් අවසානයේ ශ්‍රේණිගත කිරීම් යාවත් කාලීන කිරීමෙන් අනතුරුව ටෙස්ට් පිතිකරුවන්ගේ 10 වැනි ස්ථානයේ සිටි දිනේෂ් චන්දිමාල් ස්ථාන දෙකක් ඉහළට පැමිණ සිටී. ඉන්දියාවට එරෙහිව පැවැති පැවැති ටෙස්ට් තරගාවලිය අවසානයේ ප්‍රසාද ලකුණු 743 ක් හිමිකරගත් දිනේෂ් චන්දිමාල් ටෙස්ට් තරග දිවියේ හිමිකරගත් ඉහළම ප්‍රසාද ලකුණු සංඛ්‍යාව එයයි.\r\nඅළු බඳුන තරගාවලිය අවසානයේ ප්‍රසාද ලකුණු 947 ක් හිමිකර ගෙන පිතිකරු ශ්‍රේණිගත කිරීම්හි පළමු ස්ථානයේ රැඳී සිටින ඕස්ට්‍රේලියා කණ්ඩායමේ නායක ස්ටීවන් ස්මිත් ටෙස්ට් තරග දිවියේ හිමිකරගත් ඉහළම ප්‍රසාද ලකුණු සංඛ්‍යාව ලෙස එය වාර්තා වෙයි.\r\nඉන්දියාව සහ දකුණු අප්‍රිකාව අතර පළමු ටෙස්ට් තරගයට පෙර පිතිකරු ශ්‍රේණිගත කිරීම් අතරේ දෙවැනි ස්ථානයේ සිටි විරාට් කෝලීට ලකුණු අතරට පැමිණිමට නොහැකිවීම හේතුවෙන් එක් ස්ථානයක් පහතට වැටී ඇත.  අවසන් ටෙස්ට් තරගයේදී අර්ධ ශතක දෙකක් ලබාගත් ජෝ රූට් ස්ථාන දෙකක් ඉදිරියට පැමිණෙමින් ටෙස්ට් ශ්‍රේණිගත කිරීම්හි දෙවැනි ස්ථානයට පත්විය.\r\nටෙස්ට් පන්දුයවන්නන් ශ්‍රේණිගත කිරීම්හි පළමු ස්ථානයේ සිටි එංගලන්තයේ ජේම්ස් ඇන්ඩර්සන් දෙවැනි ස්ථානයට ඇද දමමින් පළමු ස්ථානය හිමිකර ගැනීමට දකුණු අප්‍රිකාවේ වේගපන්දු යවන ක්‍රීඩක කගිසෝ රබාඩා සමත්ව සිටී. ප්‍රසාද ලකුණු 888 ක් හිමිකර ගෙන ඇති රබාඩා ටෙස්ට් තරග දිවියේ හිමිකරගත් ඉහළම ප්‍රසාද ලකුණු සංඛ්‍යාව මෙයයි. කගිසෝ රබාඩා සහ දෙවැනි ස්ථානයේ සිටින ජේම්ස් ඇන්ඩර්සන් අතර ඇත්තේ ලකුණක පරතරයක් පමණි.\r\nදකුණු අප්‍රිකාව සහ ඉන්දියාව අතර පැවැති පළමු ටෙස්ට් තරයේදී ජයග්‍රහණය කරා දකුණු අප්‍රිකාව රැගෙන යාමේ නියමුවා වූ වර්නන් ෆිලැන්ඩර් ටෙස්ට් පන්දුයවන්නන් ශ්‍රේණිගත කිරීම්හි ස්ථානය හයක් ඉදිරියට පැමිණෙමින් හයවැනි ස්ථානය හිමිකර ගැනීමත් සමගින් හයවැනි ස්ථානයේ සිටි රංගන හේරත් එක් ස්ථානයක් පහත වැටුණි."
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘ඒ’ ශ්‍රේණිය යටතේ පස්වැනි සතිය අවසාන වනවිට කෝල්ට්ස් පිල නියෝජනය කරන සංගීත් කුරේ තරග පහකට සහභාගීවී ලකුණු 479 ක් ලබාගනිමින් තරගාවලියේ දැනට වැඩිම ලකුණු ලබාගත් පිතිකරුවා බවට පත්වී ඇත. පසුගිය සති අන්තයේදී මූවර්ස් පිලට එරෙහිව පැවැති තරගයේ පළමු ඉනිමේදී ද්විත්ව ශතකයක් ලබාගත් සංගීත් කුරේ දෙවැනි ඉනිමේදී ලකුණු 98 කට දැවී ගියේය. \r\nබ්ලූම්ෆීල්ඞ් පිලට එරෙහිව ද්විත්ව ශතකයක් (නොදැවී 202) ලබාගත් කෞෂාල් සිල්වා මෙවර තරගාවලියේදී පිතිකරුවකු විසින් ඉනිමකදී රැස්කළ වැඩිම ලකුණු සංඛ්‍යාවේ වාර්තාවට හිමිකම් කියන්නේය.\r\nතරග හතරකට සහභාගීවී කඩුලු 35 ක් බිද හෙළමින් තරගාවලියේ වැඩිම කඩුලු ලාභීයා බවට පත්වන්නට වමතින් දඟපන්දු යවන හලාවත මේරියන්ස් කණ්ඩායමේ මාලින්ද පුෂ්පකුමාර සමත්විය. ඉනිම පහකදී කඩුලු 5 බැගින් දවාගත් පුෂ්පකුමාර කඩුලු 10 බැගින් එක් අවස්ථාවකදී දවාගෙන ඇත.\r\nමාලින්ද පුෂ්පකුමාරට තරජනයක් වෙමින් ඔහු පසුපසින්ම පැමිණෙන එන්.සී.සී. කණ්ඩායමේ ලසිත් ඇඹුල්දෙණිය තරග හතරකදී කඩුලු 32 ක් දවාගැනීමට සමත්වී ඇත. ඉනිම හතරකදී කඩුලු 5 බැගින් දවාගෙන ඇති ඇඹුල්දෙණිය තරග දෙකකදී කඩුලු 10 බැගින් දවාගෙන ඇත. \r\nතරගාවලියේ දැනට වාර්තාවී ඇති ඉනිමක හොදම පන්දු යැවීම එන්.සී.සී. පිලට එරෙහිව වාර්තා කිරීමට යුදහමුදා පිල නියෝජනය කරමින් පිට දඟපන්දු යවන දුශාන් විමුක්ති (108/9) සමත්වී තිබේ. වනිඳු හසරංග (සී.සී.සී.) සහ සඳකැන් පතිරණ (මූවර්ස්) කඩුලු අට බැගින් දවාගැනීමට සමත්ව සිටිති. \r\nතරගයක හොදම පන්දු යැවීම බදුරලිය කණ්ඩායමට එරෙහිව වාර්තා කිරීමට වරාය අධිකාරිය කණ්ඩායම නියෝජනය කරන චානක කොමසාරූ (73/12) සමත්වී ඇත. කෝල්ට්ස් කණ්ඩායම නියෝජනය කරන ප්‍රභාත් ජයසූරිය සහ මූවර්ස් කණ්ඩායමේ සඳකැන් පතිරණ කඩුලු 11 බැගින් දවාගනිමින් තරගයක හොඳම පන්දු යැවීම් අතර දෙවැනි සහ තෙවැනි ස්ථානයේ පසුවන්නේය.\r\nමේ වනවිට තරගාවලියේදී ද්විත්ව ශතක රැස්කිරීමට කෞෂාල් සිල්වා (එස්.එස්.සී) සහ සංගීත් කුරේ (කෝල්ට්ස්) සමත්වී ඇති අතර මනෝජ් සරත්චන්ද්‍ර (ද්‍රවිඩ සංගමය) ශතක තුනක්ද ප්‍රීමෝෂ් පෙරේරා (මූවර්ස්), දිමුත් කරුණාරත්න (එස්.එස්.සී.) සහ ඕෂධ ප්‍රනාන්දු (හලාවත මේරියන්ස්) ශතක දෙක බැගින් රැස්කරමින් තරගාවලිය පුරා පිත්තෙන් දස්කම් දක්වමින් සිටිති.\r\nපසුගිය සති අන්තයේ අවසන්වූ තරග වලදී ළහිරු තිරිමාන්න (රාගම), මනෝජ් සරත්චන්ද්‍ර (ද්‍රවිඩ සංගමය), ශිරාන් රත්නායක (බදුරලිය), සංගීත් කුරේ (කෝල්ට්ස්) සහ පසිඳු ලක්ෂන්ක (කෝල්ට්ස්) ශතක රැස්කිරීමට සමත්වූහ.\r\nශතකය පෙනි පෙනී දැවීගිය පිතිකරුවන් අතරට සී.සී.සී. කණ්ඩායමේ ලසිත් අබේරත්න (96), බී.ආර්.සී. කණ්ඩායමේ ශශින් දිල්රංග (97), මූවර්ස් කණ්ඩායමේ චාමර සිල්වා (98) සහ කෝල්ට්ස් කණ්ඩායමේ සංගීත් කුරේ (98) ඇතුළත් වූහ. කණ්ඩායමේ සියළුදෙනා දැවීයාම හේතුවෙන් යුදහමුදා කණ්ඩායමේ දිල්ශාන් ද සොයිසාට (නොදැවී 97) ශතකය රැස්කිරීමට තිබූ අවස්ථාව ගිලිහී ගියේය."
    },
    {
        "content": "ගාල්ල විද්‍යාලෝක විද්‍යාලය සහා  ජා ඇල ලොයෙලා විද්‍යාලය අතර පැවති වයස 19න් පහළ තෙවැනි කොටසේ ක්‍රිකට් තරගයෙන් පළමු ඉනිමේ ජයක් විද්‍යාලෝක විද්‍යාලය හිමිවිය.\r\nමේ තරගයේදී විද්‍යාලෝක විද්‍යාලයේ පැතුම් හසරංග පළමු ඉනිමේදී ශතකයක්ද (112) දෙවැනි ඉනිමේදී අර්ධ ශතකයක්ද (60) ලබාගත්  අතර පන්දු යවමින් ප්‍රතිවාදී කණ්ඩායමේ දෙවැනි ඉනිමේදී ලකුණු 40 කට කඩලු 4ක් දවා ගත්තේය.\r\nවිද්‍යාලෝක විද්‍යාලය පළමු ඉනිම කඩලු 9 ක් දැවී 311 \r\n(පැතුම් හසරංග 112, අවිශ්ක අනුරාධ 57 , හන්ෂක කමෝද 52 , සංකල්ප ප්‍රසාද් 48/4, තරුෂ දුලංජන 21/2)  \r\nලොයෙලා විද්‍යාලය - පළමු ඉනිම 166 \r\n(රදිශාන් උමයංග 55, සයුරු ජයකොඩි 50, නදීර ඉෂාන් 50/7, සජු ලක්ෂාන් 14 /2) \r\nවිද්‍යාලෝක විද්‍යාලය - දෙවැනි ඉනිම කඩලු 4ක් දැවී 165 \r\n(අවිශ්ක අනුරාධ 73, පැතුම් හසරංග 60 ,සයුරු ජයකොඩි 55 /2)\r\nලොයෙලා විද්‍යාලය - දෙවැනි ඉනිම කඩලු 8ක් දැවී 136 \r\n(සනාල් ශානුක නොදැවී 39, රදිශාන් උමයංග 34 , සංක ප්‍රසාද් 31 ,පැතුම් හසරංග 40 /4, සොනාල්  රන්සර 13/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී ජාඇල ක්‍රිස්ට් කිංග් විද්‍යාලයට එරෙහිව කඩුලු 3 ක ජයක් හිමිකර ගැනීමට වත්තල ලයිසියම් ජාත්‍යන්තර පාසල සමත්විය. මෙම තරගය ජාඇල ක්‍රිස්ට් කිංග් විද්‍යාලීය ක්‍රීඩාංගණයේදී පැවැත්විණි.\r\nවත්තල ලයිසියම් ජාත්‍යන්තර පාසල වෙනුවෙන් පසිඳු කමේෂ් ද ජාඇල ක්‍රිස්ට් කිංග් විද්‍යාලය වෙනුවෙන් පසිඳු මලිත් සහ ළහිරු සිල්වා කඩුලු 5 බැගින් දවාගනිමින් පන්දුවෙන් දස්කම් දැක්වූහ.\r\nක්‍රිස්ට් කිංග් විද්‍යාලය - පළමු ඉනිම - ඕවර 23.4 කදී සියලුදෙනා දැවී ලකුණු 102\r\n(ළහිරු පිරීස් 36, ළහිරු සිල්වා 31, තීරක රණතුංග 04/4, ඉමන්ත ප්‍රනාන්දු 10/2, දිල්ශාන් ජයවර්ධන 27/2)\r\nලයිසියම් පාසල - පළමු ඉනිම - ඕවර 18.3 කදී සියලුදෙනා දැවී ලකුණු 63\r\n(පසිඳු මලිත් 18/5, ළහිරු සිල්වා 42/5)\r\nක්‍රිස්ට් කිංග් විද්‍යාලය - දෙවැනි ඉනිම - ඕවර 23.4 කදී සියලුදෙනා දැවී ලකුණු 97\r\n(ධනංජය ප්‍රනාන්දු 40, පසිඳු කමේෂ් 30/5, ඉමන්ත ප්‍රනාන්දු 37/3, ජීවිතන් මහේෂ්වරන් 08/2)\r\nලයිසියම් පාසල - දෙවැනි ඉනිම - ඕවර 30.1 කදී කඩුලු 7 ක් දැවී ලකුණු 137\r\n(හසිත ගුණසිරි නොදැවී 41, දිල්ශාන් ජයවර්ධන 37, තීරක රණතුංග 23, නිසල් මෙන්ඩිස් 32/3, මලින්ද පෙරේරා 40/3)"
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘බී’ ශ්‍රේණිය යටතේ පැවැත්වෙන තරගාවලියේ සිවුවැනි සතිය අවසාන වන විට ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 39.36 ක් ලබාගත් ගුවන් හමුදා ක්‍රීඩා සමාජය සමත්විය.\r\nතරග හතරකට සහභාගිවී ඇති ගුවන් හමුදා ක්‍රීඩා සමාජය එක් තරගයක් ජයගැනීමට සමත්වී ඇති අතර එක් තරගයක් පරාජයට පත්වී තරග දෙකක් ජය පරාජයෙන් තොරව අවසන් කරගෙන ඇත.\r\nප්‍රසාද ලකුණු 38.69 ක් ලබාගත් ලංකන් ක්‍රීඩා සමාජයට ප්‍රසාද ලකුණු සටහනේ දෙවැනි ස්ථානය හිමිවී ඇති අතර ප්‍රසාද ලකුණු 37.25 ක් ලබාගත් නාවික හමුදා ක්‍රීඩා සමාජය ප්‍රසාද ලකුණු සටහනේ තෙවැනි ස්ථානය හිමිකර ගැනීමට සමත්වී ඇත. "
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී රාගම බැසිලිකා විද්‍යාලයට එරෙහිව කඩුලු 10 ක ජයක් හිමිකර ගැනීමට නුගේගොඩ ලයිසියම් ජාත්‍යන්තර පාසල සමත්විය. මෙම තරගය වත්තල ලයිසියම් ජාත්‍යන්තර පාසල් ක්‍රීඩාංගණයේදී පැවැත්විණි.\r\nනුගේගොඩ ලයිසියම් ජාත්‍යන්තර පාසල වෙනුවෙන් පසිඳු රාජපක්ෂ (120) ශතකයක් රැස්කරමින් පිත්තෙන් දස්කම් දැක්වූ අතර හංසජ බණ්ඩාර කඩුලු 5 ක් දවාගනිමින් පන්දුවෙන් දස්කම් දැක්වීය.\r\nබැසිලිකා විද්‍යාලය - පළමු ඉනිම - ඕවර 55.4 කදී සියලුදෙනා දැවී ලකුණු 122\r\n(දිලේෂ් චමෝද්‍ය 24, හංසජ බණ්ඩාර 34/5, නිපුන් හෙට්ටිආරච්චි 19/2, රවිඳු රාජරත්න 20/2)\r\nලයිසියම් පාසල - පළමු ඉනිම - ඕවර 43 කදී සියලුදෙනා දැවී ලකුණු 277\r\n(පසිඳු රාජපක්ෂ 120, සදුෂ්ක සෙනරත් 45, යසිරු චතුමාල් 29, දිල්හාර සිල්වා 26/3, පැතුම් විමුක්.ි 40/2, චාමුක ඉරෝෂ් 44/2, දිනෙත් නිසල් 62/2)\r\nබැසිලිකා විද්‍යාලය - දෙවැනි ඉනිම - ඕවර 67.3 කදී සියලුදෙනා දැවී ලකුණු 161\r\n(තරිඳු ගිම්හාන් 60, දිල්හාර සිල්වා 28, රවිඳු රාජරත්න 14/4, ලකිඳු රාජරත්න 25/3, චලිඳු ශශිමාල් 18/2)\r\nලයිසියම් පාසල - දෙවැනි ඉනිම - ඕවර 1.2 කදී කිසිවකු නොදැවී ලකුණු 10"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී පානදුර ශාන්ත ජෝන් විද්‍යාලයට එරෙහිව ඉනිමක සහ ලකුණු 64 ක ජයක් හිමිකර ගැනීමට කොළඹ මහනාම විද්‍යාලය සමත්විය. මෙම තරගය බණ්ඩාරගම මහජන ක්‍රීඩාංගණයේදී පැවැත්විණි.\r\nකොළඹ මහනාම විද්‍යාලයේ හේෂාන් හෙට්ටිආච්චි ලකුණු 75 කට කඩුලු 9 ක් සහ හෂාන් සංදීප ලකුණු 36 කට කඩුලු 8 ක් දවාගනිමින් තරගය පුරා පන්දුවෙන් දස්කම් දක්වමින් තම පාසල ජයග්‍රහණය කරා රැගෙන ගියහ.\r\nමහනාම විද්‍යාලය - පළමු ඉනිම - ඕවර 63.3 කදී සියලුදෙනා දැවී ලකුණු 223\r\n(බිශාන් මෙන්ඩිස් 57, පවන්ත වීරසිංහ 38, සසිත මනුප්‍රිය 99/4, තමිඳු වික්‍රමාරච්චි 52/3)\r\nශා.ජෝන් විද්‍යාලය - පළමු ඉනිම - ඕවර 30.1 කදී සියලුදෙනා දැවී ලකුණු 92\r\n(ප්‍රවීන් සඳමාල් 37, තමිඳු වික්‍රමාරච්චි 21, හේෂාන් හෙට්ටිආච්චි 33/5, හෂාන් සංදීප 24/3, ඉශාන් කටුපිටිය 16/2)\r\nශා.ජෝන් විද්‍යාලය - දෙවැනි ඉනිම - ඕවර 32.3 කදී සියලුදෙනා දැවී ලකුණු 67\r\n(රුක්ෂාන් දිසානායක 24, හෂාන් සංදීප 12/5, හේෂාන් හෙට්ටිආරච්චි 42/4)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කැළණිය ශ්‍රී ධර්මාලෝක විද්‍යාලයට එරෙහිව කඩුලු 8 ක ජයක් හිමිකර ගැනීමට පානදුර ශ්‍රී සුමංගල විද්‍යාලය සමත්විය. මෙම තරගය පානදුර මහජන ක්‍රීඩාංගණයේදී පැවැත්විණි.\r\nඅනුක ප්‍රදීප්තික ලකුණු 81 කට කඩුලු 11 ක් දවාගනිමින් පානදුර ශ්‍රී සුමංගල විද්‍යාලයට ජයගෙන දීමට සමත්විය.\r\nශ්‍රී ධර්මාලෝක විද්‍යාලය - පළමු ඉනිම - ඕවර 55.5 කදී සියලුදෙනා දැවී ලකුණු 197\r\n(හිමාලක ඉඳුරුවගේ නොදැවී 80, හරිත කේශාන් 29, කවිඳු මල්ෂාන් නොදැවී 24, අනුක ප්‍රදීප්තික 54/6, පසිඳු මදුශංක 21/3)\r\nශ්‍රී සුමංගල විද්‍යාලය - පළමු ඉනිම - ඕවර 40.1 කදී සියලුදෙනා දැවී ලකුණු 147\r\n(ජනිඳු ඉඳුවර 65, ඉසුරු උමංග 20, යුගීත දිල්ශාන් 34/5, අසින්ත කුමාර 31/3, කවිඳු මල්ශාන් 25/2)\r\nශ්‍රී ධර්මාලෝක විද්‍යාලය - දෙවැනි ඉනිම - ඕවර 37.5 කදී සියලුදෙනා දැවී ලකුණු 94\r\n(හිමල්ක ඉඳුරංග 21, මාධව සවිඳු 20, අනුප ප්‍රදීප්තික 27/5, ශලන ඉශාර 44/4)\r\nශ්‍රී සුමංගල විද්‍යාලය - දෙවැනි ඉනිම - ඕවර 38.1 කදී කඩුලු 2 ක් දැවී ලකුණු 145\r\n(වීරංග හර්ෂණ නොදැවී 44, ඉසුර උමංග 40, නිපුන දේශාන් නොදැවී 34, තරණ රංදීර 24, යුගීත දිල්ශාන් 59/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කොලොන්නාව හෙන්රි ඕල්කට් විද්‍යාලයට එරෙහිව ලකුණු 87 ක ජයක් හිමිකර ගැනීමට මහරගම ජනාධිපති විද්‍යාලය සමත්විය. මෙම තරගය කොලොන්නාව හෙන්රි ඕල්කට් විද්‍යාලීය ක්‍රීඩාංගණයේදී පැවැත්විණි.\r\nතිලෝක හිමසර කඩුලු 7 ක් සහ චතුරංග දේවින්ද කඩුලු 5 ක් දවාගනිමින් මහරගම ජනාධිපති විද්‍යාලය වෙනුවෙන් තරගය පුරා පන්දුවෙන් දස්කම් දැක්වූ අතර එරංද අල්ගම කඩුලු 10 ක් සහ අයන්ත ශවින්ද කඩුලු 7 ක් දවාගනිමින් කොලොන්නාව හෙන්රි ඕල්කට් විද්‍යාලය වෙනුවෙන් තරගය පුරා පන්දුවෙන් දස්කම් දැක්වීය.\r\nජනාධිපති විද්‍යාලය - පළමු ඉනිම - ඕවර 57.3 කදී සියලුදෙනා දැවී ලකුණු 156\r\n(සජන උදයංග 31, චන්දීප තවිත් 26, නිමේෂ් සංදීප නොදැවී 23, අයන්ත ශවින්ද 64/5, එරංද අල්ගම 45/3, අවිශ්ක වික්‍රමසිංහ 24/2)\r\nහෙන්රි ඕල්කට් විද්‍යාලය - පළමු ඉනිම - ඕවර 25.2 කදී සියලුදෙනා දැවී ලකුණු 75\r\n(දිනංජය ද සිල්වා 21, චතුරංග දේවින්ද 38/5, පසිඳු ලෝචන 28/3)\r\nජනාධිපති විද්‍යාලය - දෙවැනි ඉනිම - ඕවර 36.3 කදී සියලුදෙනා දැවී ලකුණු 123\r\n(ඉශාර තුල්ශාන් 23, තිරාන් සසිඳු 22, එරංද අල්ගම 43/7, අයන්ත ශවින්ද 53/2)\r\nහෙන්රි ඕල්කට් විද්‍යාලය - දෙවැනි ඉනිම - ඕවර 37.2 කදී සියලුදෙනා දැවී ලකුණු 117\r\n(එරංද අල්ගම 27, අවිශ්ක වික්‍රමසිංහ26, මලිඳු සඳකැලුම් 20, තිලෝක හිමසර 35/7)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කුරුණෑගල වයඹ රාජකීය විද්‍යාලයට එරෙහිව කඩුලු 8 ක ජයක් හිමිකර ගැනීමට කටුගස්තොට ශ්‍රී රාහුල විද්‍යාලය සමත්විය. මෙම තරගය ගලගෙදර සරත් අමුණුගම ක්‍රීඩාංගණයේදී පැවැත්විණි.\r\nදිල්ශාන් අරඹගෙදර ලකුණු 133 කට කඩුලු 9 ක් සහ මදුශංක පරණවිතාන ලකුණු 87 කට කඩුලු 7 ක් දවාගනිමින් කටුගස්තොට ශ්‍රී රාහුල විද්‍යාලය වෙනුවෙන් පන්දුවෙන් දස්කම් දැක්වූහ.\r\nවයඹ රාජකීය විද්‍යාලය - පළමු ඉනිම - ඕවර 29 කදී සියලුදෙනා දැවී ලකුණු 62\r\n(සහනු බණ්ඩාර 23, චානුක රත්නායක 23, මදුශංක පරණවිතාන 16/5, දිල්ශාන් අරඹගෙදර 23/5)\r\nශ්‍රී රාහුල විද්‍යාලය - පළමු ඉනිම - ඕවර 43 කදී සියලුදෙනා දැවී ලකුණු 170\r\n(මදුශංක පරණවිතාන 44, ක්‍රිශාන්ත කුමාර 33, චාමික සමරසේකර 29, පැතුම් අධිකාරිනායක 63/4, සහන් බණ්ඩාර 24/3)\r\nවයඹ රාජකීය විද්‍යාලය - පළමු ඉනිම - ඕවර 87 කදී සියලුදෙනා දැවී ලකුණු 257\r\n(චමුත් රත්නායක 76, සුපුන් කරුණාතිලක 41, දිල්ශාන් අරඹගෙදර 110/4, ළහිරු විජේරත්න 21/2, මදුශාන් පරණවිතාන 71/2)\r\nශ්‍රී රාහුල විද්‍යාලය - පළමු ඉනිම - ඕවර 43 කදී කඩුලු 2 ක් දැවී ලකුණු 153\r\n(සෞරු රණතුංග නොදැවී 59, චාමික සමරසේකර නොදැවී 40, ජනිත් නයිටයිට් 31)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී ගාල්ල ශාන්ත ඇලවිෂියස් විද්‍යාලයට එරෙහිව පළමු ඉනිමේ ජයක් හිමිකර ගැනීමට මොරටුව ශාන්ත සෙබස්තියන් විද්‍යාලය සමත්විය. මෙම තරගය ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්විණි.\r\nවිනුජ රණසිංහ කඩුලු 11 ක් සහ ටෂික පෙරේරා කඩුලු 6 ක් දවාගනිමින් මොරටුව ශාන්ත සෙබස්තියන් විද්‍යාලය වෙනුවෙන් පන්දුවෙන් දස්කම් දැක්වූ අතර රවිඳු සංජන කඩුලු 7 ක් දවාගනිමින් ගාල්ල ශාන්ත ඇලවිෂියස් විද්‍යාලය වෙනුවෙන් පන්දුවෙන් දස්කම් දැක්වීය.\r\nශා. ඇලවිෂියස් විද්‍යාලය - පළමු ඉනිම - ඕවර 60 කදී සියලුදෙනා දැවී ලකුණු 136\r\n(රවිඳු සංජන 70, විනුජ රණසිංහ 41/8)\r\nශා. සෙබස්තියන් විද්‍යාලය - පළමු ඉනිම - ඕවර 61.1 කදී සියලුදෙනා දැවී ලකුණු 196\r\n(නිශිත අභිලාෂ් 71, සුකිත ප්‍රසන්න 49, රවිඳු සංජන 31/4, කවික දිල්ෂාන් 44/4, දිනුක ලක්මාල් 41/2)\r\nශා. ඇලවිෂියස් විද්‍යාලය - දෙවැනි ඉනිම - ඕවර 56.1 කදී සියලුදෙනා දැවී ලකුණු 145\r\n(නිලුක්ෂ දුල්මිණ 53, පසිඳු නානායක්කාර 39, ටෂික පෙරේරා 38/6, විනුජ රණසිංහ 46/3)\r\nශා. සෙබස්තියන් විද්‍යාලය - දෙවැනි ඉනිම - ඕවර 11 කදී කඩුලු 4 ක් දැවී ලකුණු 29\r\n(රවිඳු සංජන 16/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මහනුවර ධර්මරාජ විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ වෙස්ලි විද්‍යාලය සමත්විය. මෙම තරගය මහනුවර ධර්මරාජ විද්‍යාලීය ක්‍රීඩාංගණයේදී පැවැත්විණි.\r\nමුවින් සුබසිංහ (103) ශතකයක් සහ කඩුලු 6 ක් දවාගනිමින් කොළඹ වෙස්ලි විද්‍යාලය වෙනුවෙන් තුන් ඉරියම් දස්කම් පෑ අතර සචින්ත සේනානායක (නොදැවී 104) ශතකයක් රැස්කරමින් මරාජ විද්‍යාලය වෙනුවෙන් පිත්තෙන් දස්කම් දැක්වීය.\r\nවෙස්ලි විද්‍යාලය - පළමු ඉනිම - ඕවර 69.3 කදී කඩුලු 8 ක් දැවී ලකුණු 352\r\n(මුවින් සුබසිංහ 103, බුද්දිම විජේසුන්දර 75, රාහුල් ගුණසේකර 53, හසිත් ගීසර 51, ශෙනල් දංගල්ල 34, උපේන්ද්‍ර වර්ණකුළසූරිය 89/4, යසිත් අමරරත්න 3642)\r\nධර්මරාජ විද්‍යාලය - පළමු ඉනිම - ඕවර 76.2 කදී සියලුදෙනා දැවී ලකුණු 211\r\n(බවන්ත උදංගමුව 89, ඉසුර දයානන්ද 33, දුලාජ් බණ්ඩාර 29, කසුන් ගුණවර්ධන 25, සචින්ත සේනානායක 23, මූවින් සුබසිංහ 40/4, මොහොමඞ් උබයිදුල්ලා 57/4)\r\nධර්මරාජ විද්‍යාලය - දෙවැනි ඉනිම - ඕවර 40 කදී කඩුලු 4 ක් දැවී ලකුණු 186\r\n(සචින්ත සේනානායක නොදැවී 104, චේතිය ඒකනායක 42, මුවින් සුබසිංහ 69/2)"
    },
    {
        "content": "නවසීලන්තයේදී පැවැත්වෙන වයස 19 න් පහළ ලෝක කුසලාන ක්‍රිකට් තරගාවලිය යටතේ ශ්‍රී ලංකාව සහ එංගලන්තය අතර අද (11 වැනිදා) ක්‍රයිස්ට්චර්ච්හිදී පැවැත්වීමට නියමිතව තිබූ පෙරහුරු තරගය වර්ෂාව හේතුවෙන් අත්හැර දැමීමට සිදුවිය. \r\nඉකුත් 9 වැනිදා ඕස්ට්‍රේලියාවට එරෙහිව පැවැති පෙරහුරු තරගයේදී ලකුණු 53 කින් ශ්‍රී ලංකා කණ්ඩායම පරාජයට පත් වූ අතර මූලික වටයේදී ශ්‍රී ලංකාව සහභාගිවන පළමු තරගය අයර්ලන්තයට එරෙහිව ලබන 14 වැනිදා පැවැත්වේ."
    },
    {
        "content": "දෘශ්‍යාබාධිත ලෝක කුසලාන ක්‍රිකට් තරගාවලියේ ශ්‍රී ලංකාව හා ඉන්දියාව අතර ඩුබායිහිදී පැවැති තරගයෙන් කඩුලු 6 ක ජයක් අත්කර ගැනීමට ඉන්දීය කණ්ඩායම සමත් විය. ජයග්‍රහණය සඳහා ලකුණු 359 ක ඉලක්කයක් හඹාගිය ඉන්දීය ක්‍රීඩකයෝ ඕවර 31.1 ක් අවසානයේ කඩුලු 4 ක් පමණක් දැවී එම ඉලක්කය සපුරාගත්හ.\r\nඉන්දීය කණ්ඩායමේ ජයග්‍රහණයේ නියමුවා බවට පත්වූ දීපාක් මලික් පන්දු 107 කදී නොදැවී ලකුණු 178 ක් රැස්කළේය. පළමු කඩුල්ල වෙනුවෙන් වෙන්කටේශ්වර් රාඕ (28) සමග එක්ව ලකුණු 78 ක සබඳතාවයක් ගොඩනගමින් ඉන්දීය ඉනිමට සාර්ථක ආරම්භයක් ලබාදුන් දීපක්, ඉන් නොනැවතී ප්‍රකාශ් ජයරාම් (75) සමගද අගනා සම්බන්ධතාවයක් ගොඩනගමින් ඉන්දීය කණ්ඩායම ජයග්‍රහණය කරා ගෙන ගියේය.\r\nපළමුවෙන් පන්දුවට පහරදුන් ශ්‍රී ලංකා කණ්ඩායම වෙනුවෙන් නායකත්වයේ ඉනිමක් ක්‍රීඩා කළ චන්දන දේශප්‍රිය පන්දු 67 කදී නොදැවී ලකුණු 97 ක් ලබාගනිමින් ශ්‍රී ලංකා ඉනිම අවසන් වන තෙක් කඩුල්ලේ රැදී සිටියේය. කේ. සිල්වා (64) සහ සුරංග සම්පත් (68) එක්ව ලකුණු 104 ක සම්බන්ධතාවයක් ගොඩනගමින් ශ්‍රී ලංකා ඉනිමේ ලකුණු සංඛ්‍යාව ඉහළ දැමූහ.\r\nදීපක් මලික් තරගයේ වීරයා ලෙස සම්මාන දිනාගත් අතර චන්දන දේශප්‍රිය තරගයේ වටිනාම ක්‍රීඩකයා ලෙස සම්මාන දිනාගත්තේය. මෙම තරගාවලියේදී ශ්‍රී ලංකාව සහභාගි වන මීළඟ තරගය අනිද්දා (13 වැනිදා) නේපාලයට එරෙහිව පැවැත්වේ.\r\nශ්‍රී ලංකාව - ඕවර 40 කදී කඩුලු 8 කට 358\r\n(චන්දන දේශප්‍රිය 97, සුරංග සම්පත් 68, කේ. සිල්වා 64, සුනිල් රමේෂ් 43/3)\r\nඉන්දියාව - ඕවර 31.1 කදී කඩුලු 4 කට 359\r\n(දීපක් මලික් 178, ප්‍රකාශ් ජයරාම් 75, වෙන්කටේශ්වර් රාඕ 28, චන්දන කුමාර 40/1)"
    },
    {
        "content": "සචින් තෙන්ඩුල්කාර්ගේ පුතු අර්ජුන් තෙන්ඩුල්කාර් මේ දැනටමත් පුවත් මැවිමට සමත්වී සිටී. තවමත් 18 වියේ පසුවන අර්ජුන් ඕස්ටේ්‍රලියාවේ සිඞ්නි ක්‍රිකට් ක්‍රීඩාංගණය විසින් සංවිධානය කරන ක්‍රිකට් ක්‍රීඩාවේ ජීවගුණය - ගෝලිය අභියෝග කුසලාන සදහා පැවැත්වෙන තරගාවලිය සදහා සහභාගිවී වෙමින් සිටී.\r\nසිඞ්නි ක්‍රිකට් ක්‍රීඩාංගණයේදී පැවැති ඉන්දියා ක්‍රිකට් සමාජය සහ හොංකොං ක්‍රිකට් සමාජය අතර පැවැති තරගයේදී ආරම්භක පිතිකරුලෙස පිටියට පිවිසි අර්ජුන් පන්දු 27 කට ලකුණු 48 ක් ලබාගත් අතර සහ ඕවර 4 කදී කඩුලු 4 ක් දවාගනිමින් පිත්තෙන් මෙන්ම පන්දුවෙන්ද දස්කම් පෑමට සමත්විය.\r\nපිතිකරුවකු ලෙස ලොවම හඳුනාගත් සචින් තෙන්ඩුල්කාර් වාර්තා පිට වාර්තා තැබීම විනෝදයක් කරගත් නමුත් ඔහුගේ පුතු අර්ජුන් වේග පන්දු යවන්නකු ලෙස කරලියට පිවිස ඇත. අර්ජුන් වමත් වේගපන්දු යවන්නකු මෙන්ම වමත් පිතිකරුවකුද වෙයි.\r\n“මම ලොකු වෙන්න ලොකු වෙන්න වේගයෙන් පන්දු යැවීමෙන් සතුටට පත්වුණා. අපේ රටේ වැඩිපුර වේග පන්දු යවන්නන් නැති නිසා මමත් වේගපන්දු යවන්නෙක් වෙන්න හිතුවා” යැයි ටයිම්ස් ඔෆ් ඉන්දියා පුවත් පතට අර්ජුන් පැවසීය.\r\nඅර්ජුන් ක්‍රිකට් ලෝකයේ අවධානය දිනාගත් පළමු අවස්ථාව මෙය නොවේ. ඉන්දියාවේ දේශීය තරගාවලියේදීද ඔහු දස්කම් දැක්වීය. පසුගිය ජුලි මාසයේදී පැවැති පුහුණු සැසියකදි අර්ජුන් දැමූ යෝකර් පන්දුවක් වැදීමෙන් එංගලන්ත පිතිකරු ජොනී බෙයාස්ටෝට වෛද්‍ය ප්‍රතිකාර ලබාගැනීමටද සිදුවිය.\r\nඅඩි හයක් උසැති අර්ජුන් ඕස්ටේ්‍රලියාවේ වමතින් වේගපන්දු යවන මිචෙල් ස්ටාර්ක් සහ එංගලන්ත තුන් ඉරියව් ක්‍රීඩක බෙන් ස්ටෝක්ස් අනුගමනය කරයි.\r\n‘ලිට්ල් මාස්ටර්ගේ’ පුතා වීමෙන් අර්ජුන්ගේ ජීවිතයට අති විශාල බරක් පැටවී තිබුණද ඉන් ඔහු උඩඟුවී නැත.\r\n“මම ඒ පීඩනය ගන්නේ නෑ. මම පන්දු යවනවිට පන්දුව හයියෙන් බිම පතිත කරන අතර පන්දුවට පහරදෙන විට මගේ පහරවල් කරා යමින් පහරදිය යුත්තේ කාටද නැත්තේ කාටද යන්න තෝරා ගන්නවා” යයි අර්ජුන් පැවසීය.\r\nක්‍රිකට් ක්‍රීඩාවේ ජීවගුණය - ගෝලිය අභියෝග කුසලාන තරගාවලිය පැවැත්වීමේ අදහස වනුයේ ක්‍රීඩාවේ ජීවගුණය පවත්වා ගැනීම වර්ධන කිරීමට සහ මිත්‍රත්වය වර්ධන කරගැනිම සැමරීමටයි.\r\nජනවාරි 7 වැනිදා සිට 14 වැනිදා දක්වා මෙම තරගාවලිය පැවැත්වෙන අතර තරගවලියට කණ්ඩායම් අටක් සහභාගී වෙයි. එස්.සී.ජී ඞෂ, මාර්ලිබෝන් ක්‍රිකට් සමාජය, ඉන්දියා ක්‍රීඩකයන්ගේ සමාජය, සිංගප්පූරූ ක්‍රිකට් සමාජය, හොංකොං ක්‍රිකට් සමාජය, දකුණු ඕස්ටේ්‍රලියා ක්‍රිකට් සංගමය, සිංගලීස් ක්‍රිකට් සමාජය සහ ඉසින්ගරී කණ්ඩායම් මෙම තරගාවලියට සහභාගීවන කණ්ඩායම් වෙති."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කිරිඳිවෙළ මධ්‍ය මහා විද්‍යාලයට එරෙහිව ඉනිමක සහ ලකුණු 58 ක ජයක් හිමිකර ගැනීමට රද්දොළුව ශ්‍රී පඤ්ඤානන්ද මහා විද්‍යාලය සමත්විය. මෙම තරගය උපාලි ගුණරත්න ක්‍රීඩාංගණයේදී පැවැත්විණි.\r\nහංස හිරන්ය ලකුණු 109 කට කඩුලු 11 ක් දවාගනිමින් රද්දොළුව ශ්‍රී පඤ්ඤානන්ද මහා විද්‍යාලය ජයග්‍රහණය කරා රැගෙන යාමට සමත්විය.\r\nශ්‍රී පඤ්ඤානන්ද විද්‍යාලය - පළමු ඉනිම - ඕවර 65.4 කදී සියලුදෙනා දැවී ලකුණු 355\r\n(සසංක අභිමාන් 81, ලක්ෂාන් රුවන්ත 57, කසුන් ඉරංග 43, කවිඳු දුලාජ් 35, සුපුන් ධනංජය 28, ශෙහාන් ලක්ෂාන් 73/4, බුද්ධික ලක්ෂාන් 102/4, දුවිඳු නිශාන් 46/2)\r\nකිරිඳිවෙළ ම.ම. විද්‍යාලය - පළමු ඉනිම - ඕවර 37.5 කදී සියලුදෙනා දැවී ලකුණු 120\r\n(අශාන් මදුශංක 28, විභූති ප්‍රියාන් 25, කුශාන් කාවින්ද 20, හංස හිරන්ය 57/6, ධනුෂ්ක ලක්රුවන් 28/4)\r\nකිරිඳිවෙළ ම.ම. විද්‍යාලය - දෙවැනි ඉනිම - ඕවර 49.1 කදී සියලුදෙනා දැවී ලකුණු 178\r\n(විදූශ දිල්ශාන් 64, හර්ෂ රංගන 25, විභූති ප්‍රියාන් 20, හංස හිරන්ය 52/5, සචින්ත සඳරුවන් 22/3"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී මීගමුව ශාන්ත පීතර  විද්‍යාලයට එරෙහිව කඩුලු 8 ක ජයක් හිමිකර ගැනීමට කළුතර සිරි කුරුස විද්‍යාලය සමත්විය. මෙම තරගය මග්ගොන සරේ විලේජ් ක්‍රීඩාංගණයේදී පැවැත්විණි.\r\nමාලින්ද ජයෝද් (102) ශතකයක් සහ දිල්හාර නානායක්කාර කඩුලු 10 ක් දවාගනිමින් කළුතර සිරි කුරුස විද්‍යාලය වෙනුවෙන් දස්කම් දැක්වූහ. මීගමුව ශාන්ත පීතර  විද්‍යාලයේ උමේෂ් ලක්ෂාන් (103) ශතකයක් ලබාගැනීමට සමත්විය.\r\nශා. පීතර  විද්‍යාලය - පළමු ඉනිම - ඕවර 35.2 කදී සියලුදෙනා දැවී ලකුණු 116\r\n(ලසිත් නිසලංක 30, සසංක පෙරේරා 15/3, දිල්හාර නානායක්කාර 26/3)\r\nසිරි කුරුස විද්‍යාලය - පළමු ඉනිම - ඕවර 43.5 කදී කඩුලු 8 ක් දැවී ලකුණු 300\r\n(මාලින්ද ජයෝද් 102, කළණ හරේන්ද්‍ර 64, දිනෙත් තත්සර 79/4, උවින් සලින 105/4)\r\nශා. පීතර  විද්‍යාලය - දෙවැනි ඉනිම - ඕවර 66.2 කදී සියලුදෙනා දැවී ලකුණු 236\r\n(බ්‍රයන් ජුලියස් 79, උමේෂ් ලක්ෂාන් 103, දිල්හාර නානායක්කාර 71/7)\r\nසිරි කුරුස විද්‍යාලය - දෙවැනි ඉනිම - ඕවර 8.5 කදී කඩුලු 2 ක් දැවී ලකුණු 54\r\n(සනිදු මදුශංක 36/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ තර්ස්ටන් විද්‍යාලයට එරෙහිව පළමු ඉනිමේ ජයක් ලබාගැනීමට මීගමුව මාරිස්ටෙලා විද්‍යාලය සමත්විය. මෙම තරගය කොළඹ තර්ස්ටන් විද්‍යාලීය ක්‍රීඩාංගණයේදී පැවැත්විණි.\r\nමීගමුව මාරිස්ටෙලා විද්‍යාලයේ අශාන් ප්‍රනාන්දු (නොදැවී 102) සහ කෙවින් පෙරේරා (102) ශතක රැස්කරමින් තම පාසල ඉහළ ලකුණූ සංඛ්‍යාවක් කරා රැගෙන යාමට සමත්වූහ.\r\nමාරිස්ටෙලා විද්‍යාලය - පළමු ඉනිම - ඕවර 72 කදී කඩුලු 8 ක් දැවී ලකුණු 363\r\n(අශාන් ප්‍රනාන්දු නොදැවී 102, කෙවින් පෙරේරා 102, කවිඳු ප්‍රනාන්දු 74, චතුර අනුරාධ 26, අයේෂ් හර්ෂණ 64/3, යෙශාන් වික්‍රමාරච්චි 67/3, නිපුන් ලක්ෂාන් 76/2)\r\nතර්ස්ටන් විද්‍යාලය - පළමු ඉනිම - ඕවර 61.5 කදී සියලුදෙනා දැවී ලකුණු 206\r\n(නිපුන් ලක්ෂාන් 45, යෙශාන් වික්‍රමාරච්චි 25, පංසිළු දේශාන් 24, පසිඳු උශේට්ටි 48/4, නවින් ප්‍රනාන්දු 66/4)\r\nතර්ස්ටන් විද්‍යාලය - දෙවැනි ඉනිම - ඕවර 47.4 කදී කඩුලු 6 ක් දැවී ලකුණු 205\r\n(සවන් ප්‍රභාත් 61, පංසිළු දේශාන් 49, යෙශාන් වික්‍රමාරච්චි 41, ලසිත් කෲස්පුල්ලේ 66/2, පසිඳු උශේට්ටි 52/2)"
    },
    {
        "content": "මෙවර පැවැත්වෙන අන්තර් පාසල් වයස 19න් පහළ තෙවැනි කොටසේ ක්‍රිකට් තරගාවලියේ කඩලු 50 පසුකල පළමු  ක්‍රීඩකයා වීමේ භාග්‍යය උදාකර ගැනීමට ගාල්ල විද්‍යාලෝක විද්‍යාලයේ නදීර ඉෂාන්  සමත් වූවේය.\r\n නදීර ක්‍රිකට් තරග හතක් වැනි අඩු තරග සංඛ්‍යාවකින් මෙලෙස කඩලු 50 පසුකර යාම විශේෂයෙන්ම කැපි පෙනේ.  ඔහු තරග හතකදී කඩලු  51 ක් ලබාගෙන  ඈත. මෙම කඩුලු 51 සදහා නදීර ලබාදී ඇති  ලකුණු ගණන 291 කි.\r\n ඔහු එක් තරගයකදී එක් ඉනිමකදී කඩලු 5 බැගින්  ඉනිම දෙකේදීම කඩලු 10ක් ලබාගත් තරග ගණන දෙකකි. ඒ අම්බලන්ගොඩ මාදම්පාගම හා දෙහිවල ශාස්ත්‍රානන්ද  විදුහල්වලට එරෙහිවය. මේ තරග හතෙන් හොදම පන්දු යැවීම එක් තරගයකදී ඉනිම දෙකේදීම ලකුණු 58 ට කඩලු  15ක් ලබාගැනීමය. ඒ දෙහිවල ශාස්ත්‍රානන්ද  විදුහලට එරෙහිවය. එම තරගයේදී නදීර පළමු ඉනිමේදී ලකුණු 5 ට කඩලු  8ක්ද දෙවැනි ඉනිමේදී ලකුණු 50 ට  කඩලු 7ක්ද දවා ගත්තේය.\r\n නදීර කඩලු ලබාගත් අකාරය \r\n■ මහරගම ජනාධිපති විද්‍යාලය-පළමු ඉනිම 2/2,දෙවැනි ඉනිම  3/4\r\n■ ගනේමුල්ල ගලහිටියාව මාධ්‍ය  විද්‍යාලය - පළමු ඉනිම  19/2, දෙවැනි ඉනිම 22 /4\r\n■ මතුගම ශාන්ත මේරි විද්‍යාලය - පළමු ඉනිම 5 /2,   දෙවැනි ඉනිම 26 /1\r\n■ අම්බලන්ගොඩ මාදම්පාගම විද්‍යාලය - පළමු ඉනිම 44/5, දෙවැනි ඉනිම 21 /5\r\n■ කොච්චිකඬේ  ලොයෙලා විද්‍යාලය - පළමු ඉනිම 50 /7,  දෙවැනි ඉනිම38/1\r\n■ දෙහිවල ශාස්ත්‍රානන්ද විද්‍යාලය -  පළමු ඉනිම 5/8,  දෙවැනි ඉනිම 50 / 7\r\n■ පැල්මඩුල්ල ගන්කන්ද විද්‍යාලය - පළමු ඉනිම 6/3 , දෙවැනි ඉනිම පන්දු නොයවන ලදී."
    },
    {
        "content": "බෙන්තර ගාමිණි විද්‍යාලය හා මතුගම සි.ඩබ්ලිව්.ඩබ්ලිව්. කන්නන්ගර විද්‍යාලය අතර පැවති වයස 19න් පහළ තෙවැනි කොටසේ ක්‍රිකට් තරගයෙන් පළමු ඉනිමේ ජයක් ගාමිණි විද්‍යාලයට හිමිවිය.                        \r\nසි.ඩබ්ලිව්.ඩබ්ලිව්. කන්නන්ගර විද්‍යාලය  - පළමු ඉනිම 134 \r\n(ප්‍රභාත් ධනපාල 29, සංදර මදුමාල් 30, ලකිදු රෂාන් 25 , පසිදු රන්දික 26/4, තාරුක දිව්‍යාංග 18 /3, කණිෂ්ක භවන්ත 19/2) \r\nබෙන්තර ගාමිණි විද්‍යාලය - පළමු ඉනිම 139 \r\n(ගයාන් මදුශංක 48, කවිෂ්කා භවන්ත නොදැවී 22 , නිශාන්  චතුමික 45 /2, ලසිදු ෂෙහාන් 33 /3) \r\nසි.ඩබ්ලිව්.ඩබ්ලිව්. කන්නන්ගර විද්‍යාලය  - දෙවැනි ඉනිම කඩලු 7ක් දැවී 237 \r\n(ලසිදු ෂෙහාන් නොදැවී 50, කවිදු දෙවමින 25,  එරංග මදුශංක 50/5)\r\nබෙන්තර ගාමිණි විද්‍යාලය -  දෙවැනි ඉනිම කඩල්ලක් දැවී 34\r\n(ගයාන් ජානුක නොදැවී 14)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී ගාල්ල රිච්මන්ඞ් විද්‍යාලයට එරෙහිව කඩුලු 7 ක ජයක් හිමිකර ගැනීමට කොළඹ ශාන්ත පීතර විද්‍යාලය සමත්විය. මෙම තරගය කොළඹ ශාන්ත පීතර විද්‍යාලීය ක්‍රීඩාංගණයේදී පැවැත්විණි.\r\nරිච්මන්ඞ් විද්‍යාලය - පළමු ඉනිම - ඕවර 76 කදී සියලුදෙනා දැවී ලකුණු 203\r\n(තවීශ අභිෂේක් 63, සඳුන් මෙන්ඩිස් 53, ආදිත්‍ය සිරිවර්ධන 20, ශිවන් පෙරේරා 27/3, මොහොමඞ් අමීන් 72/2)\r\nශා. පීතර විද්‍යාලය - පළමු ඉනිම - ඕවර 91.5 කදී සියලුදෙනා දැවී ලකුණු 239\r\n(ශැනන් ප්‍රනාන්දු 38, සුලක්ෂණ ප්‍රනාන්දු 37, රංමිත් ජයසේන 37, රුවින් සෙනෙවිරත්න 30, සචින් සිල්වා 24, මොහොමඞ් අමීන් 24, දිලුම් සුදීර 74/4, සඳුන් මෙන්ඩිස් 80/4, තවීශ අභිෂේක් 32/2)\r\nරිච්මන්ඞ් විද්‍යාලය - දෙවැනි ඉනිම - ඕවර 27.4 කදී සියලුදෙනා දැවී ලකුණු 87\r\n(සඳුන් මෙන්ඩිස් 22, සචින් සිල්වා 19/7, මොහොමඞ් අමීන් 50/3)\r\nශා. පීතර විද්‍යාලය - දෙවැනි ඉනිම - ඕවර 6.4 කදී කඩුලු 3 ක් දැවී ලකුණු 55\r\n(ශාලිත ප්‍රනාන්දු නොදැවී 21)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී දෙහිවල මධ්‍ය මහා විද්‍යාලයට එරෙහිව පළමු ඉනිමේ ජයක් ලබාගැනීමට මාතර රාහුල විද්‍යාලය සමත්විය. මෙම තරගය මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්විණි.\r\nමාතර රාහුල විද්‍යාලයේ සසිත් මදුරංග (106) ශතකයක් රැස්කරමින් පිත්තෙන් දස්කම් දැක්වීය.\r\nරාහුල විද්‍යාලය - පළමු ඉනිම - ඕවර 81.2 කදී කඩුලු 9 ක් දැවී ලකුණු 245\r\n(සසිත් මනුරංග 67, හේෂාන් දිල්හාර 47, ලකිඳු චමෝද්‍ය 33, කේෂක සසංක 75/3, හංසක සිල්වා 46/2)\r\nදෙහිවල ම.ම.විද්‍යාලය - පළමු ඉනිම - ඕවර 69.2 කදී සියලුදෙනා දැවී ලකුණු 150\r\n(ඉසුරු උෂාන්ත 32, සජිත සුරංජන 32/2, සසිත් මනුරංග 58/3)\r\nරාහුල විද්‍යාලය - දෙවැනි ඉනිම - ඕවර 16 කදී කඩුලු 2 ක් දැවී ලකුණු 141\r\n(සසිත් මදුරංග 106, භාග්‍ය හිමත් 24, කාවින්ද ඩයස් 38/2)\r\nදෙහිවල ම.ම.විද්‍යාලය - දෙවැනි ඉනිම - ඕවර 39 කදී කඩුලු 8 ක් දැවී ලකුණු 80\r\n(සජිත සුරංජන 19/4, සසිත මනුරංග 37/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කෑගලු විද්‍යාලයට එරෙහිව ඉනිමක සහ ලකුණු 35 ක ජයක් හිමිකර ගැනීමට කොළඹ රාජකීය විද්‍යාලය සමත්විය. මෙම තරගය කොළඹ රාජකීය විද්‍යාලීය ක්‍රීඩාංගණයේදී පැවැත්විණි.\r\nමනුල පෙරේරා ලකුණු 83 කට කඩුලු 8 ක් දවාගනිමින් කොළඹ රාජකීය විද්‍යාලය වෙනුවෙන් පන්දුවෙන් දස්කම් දැක්වීය.\r\nරාජකීය විද්‍යාලය - පළමු ඉනිම - ඕවර 67.3 කදී කඩුලු 8 ක් දැවී ලකුණු 261\r\n(පසිඳු සූරියබණ්ඩාර 82, තෙවිඳු සේනාරත්න 76, සරලා ගුණතිලක 34, මදුශාන් ගුණසිංහ 70/3, උමේෂ් විජේතුංග 71/3)\r\nකෑගලු විද්‍යාලය - පළමු ඉනිම - ඕවර 34.3 කදී සියලුදෙනා දැවී ලකුණු 47\r\n(මනුල පෙරේරා 08/3, කමිල් මිශාර 01/2, සරල ගුණතිලක 12/2, දෙමල් විජේසේකර 17/2)\r\nකෑගලු විද්‍යාලය - දෙවැනි ඉනිම - ඕවර 42.5 කදී සියලුදෙනා දැවී ලකුණු 179\r\n(තරිඳු සඳරුවන් නොදැවී 62, මදුශාන් ගුණසිංහ 28, මනුල පෙරේරා 85/5, ගයාන් දිසානායක 26/2)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණියේ තරග හයක් අද (12) ආරම්භවිය. බ්ලූම්ෆීල්ඞ් සහ සී.සී.සී. කණ්ඩායම් අතර බ්ලූම්ෆීල්ඞ් ක්‍රීඩාංගණයේදී පැවැති තරගයේදී වේගවත් ශතකයක් වාර්තා කිරීමට සී.සී.සී. කණ්ඩායමේ තුන් ඉරියව් පිතිකරු සචිත් පතිරණ සමත්විය.\r\nපන්දුවට පහරදීම සදහා හත්වැනි පිතිකරු ලෙස පිටියට පිවිසි සචිත් පතිරණ පන්දු 118 කදී හයේ පහර 8 ක් සහ හතරේ පහර 18 ක් සමගින් ලකුණු 168 ක් රැස්කිරීමට සමත්විය.\r\nසචිත් පතිරණ සහ මාධව වර්ණපුර එක්ව හයවැනි කඩුල්ල සදහා පැවැත්වූ ලකුණු 231 ක සම්බන්ධතාවය හේතුවෙන් වර්ෂාවට පළමු දිනය අවසන් කරන විට සී.සී.සී. පිල කඩුලු 6 ක් දැවී ලකුණු 380 ක් රැස්කර සිටියේය.\r\nසචිත් පතිරණට අමතරව අද පැවැති අනෙක් තරග වලදී ළහිරු මිලන්ත (රාගම) ශතකයක් රැස්කිරීමට සමත්වූ අතර මදුක ලියනපතිරනගේ (වරාය අධිකාරිය), රොෂාන් ජයතිස්ස (සැරසන්ස්), නන්ද්‍රාස් ප්‍රසාද් (බදුරලිය) කඩුලු 5 බැගින් දවාගැනීමට සමත්වූහ.\r\nබ්ලූම්ෆීල්ඞ් සහ සී.සී.සී. කණ්ඩායම් අතර බ්ලූම්ෆීල්ඞ් ක්‍රීඩාංගණයේදී\r\nසී.සී.සී. 380/6\r\nසී.සී.සී. - පළමු ඉනිම - ඕවර 75 කදී කඩුලු 6 ක් දැවී ලකුණු 380\r\n(සචිත් පතිරණ 168, මාධව වර්ණපුර නොදැවී 83, ලසිත් අබේරත්න 25, කවින් බණ්ඩාර 24, රොන් චන්ද්‍රගුප්ත 20, රමේෂ් මෙන්ඩිස් 84/2, මලිත් ද සිල්වා 87/2)\r\nඑන්.සී.සී. සහ වරාය අධිකාරිය කණ්ඩායම් අතර කටුනායක නිදහස් වෙළඳ කළාපීය ක්‍රීඩාංගණයේදී\r\nඑන්.සී.සී. 220, වරාය අධිකාරිය 85/7\r\nඑන්.සී.සී. - පළමු ඉනිම - ඕවර 55.1 කදී සියලුදෙනා දැවී ලකුණු 220\r\n(මහේල උඩවත්ත 54, ළහිරු කුමාර 47, ඇන්ජලෝ පෙරේරා 42, මාලින්ග අමරසිංහ 29, ලසිත් ඇඹුල්දෙණිය නොදැවී 24, මදුක ලියනපතිරනගේ 52/5, චානක කොමසාරූ 78/3)\r\nවරාය අධිකාරිය - පළමු ඉනිම - ඕවර 31 කදී කඩුලු 7 ක් දැවී ලකුණු 85\r\nද්‍රවිඩ සංගමය සහ හලාවත මේරියන්ස් කණ්ඩායම් අතර පී.සරවණමුත්තු ක්‍රීඩාංගණයේදී\r\nද්‍රවිඩ සංගමය 296/9\r\nද්‍රවිඩ සංගමය - පළමු ඉනිම - ඕවර 79 කදී කඩුලු 9 ක් දැවී ලකුණු 296\r\n(ධනංජය ද සිල්වා 72, යොහාන් මෙන්ඩිස් 61, රංගන හේරත් 45, ජීවන් මෙන්ඩිස් 42, රමිත් රඹුක්වැල්ල 22, අසිත ප්‍රනාන්දු 45/3, සචිත්‍ර සේරසිංහ 68/3, ශෙහාන් ජයසූරිය 76/2)\r\nකෝල්ට්ස් සහ සැරසන්ස් කණ්ඩායම් අතර කෝල්ට්ස් ක්‍රීඩාංගණයේදී\r\nකෝල්ට්ස් 246, සැරසන්ස් 01/0\r\nකෝල්ට්ස් - පළමු ඉනිම - ඕවර 79.3 කදී සියලුදෙනා දැවී ලකුණු 246\r\n(ප්‍රියමාල් පෙරේරා 92, අවිශ්ක ප්‍රනාන්දු 72, සදීර සමරවික්‍රම 31, රොෂාන් ජයතිස්ස 51/5, චතුර රංදුණු 78/3, සචිත්‍ර පෙරේරා 48/2)\r\nසැරසන්ස් - පළමු ඉනිම - ඕවර 2 කදී කිසිවකු නොදැවී ලකුණු 1\r\nමූවර්ස් සහ රාගම කණ්ඩායම් අතර මුවර්ස් ක්‍රීඩාංගණයේදී\r\nරාගම 358/7\r\nරාගම - පළමු ඉනිම - ඕවර 73.3 කදී කඩුලු 7 ක් දැවී ලකුණු 358\r\n(ළහිරු මිලන්ත 112, රොෂේන් සිල්වා 37, ජනිත් ලියනගේ නොදැවී 90, ඉශාන් ජයරත්න 63, තරිඳු රත්නායක 83/2)\r\nයුදහමුදාව සහ බදුරලිය කණ්ඩායම් අතර මග්ගොන සරේ ක්‍රීඩාංගණයේදී\r\nයුදහමුදාව 152, බදුරලිය 35/0\r\nයුදහමුදාව - පළමු ඉනිම - ඕවර 51 කදී සියලුදෙනා දැවී ලකුණු 152\r\n(අශාන් රංදික 30, ජනිත් සිල්වා නොදැවී 27, දිල්ශාන් ද සොයිසා 24, නන්ද්‍රාස් ප්‍රසාද් 41/5, දිලේෂ් ගුණරත්න 36/4)\r\nබදුරලිය - පළමු ඉනිම - ඕවර 13 කදී කිසිවකු නොදැවී ලකුණු 35"
    },
    {
        "content": "පිට දඟ පන්දු යවන්නකු ලෙසින් අති විශිෂ්ට සාර්ථකත්වයක් අත්කරගත් රවිචන්ද්‍රන් අශ්වින් පා දඟ පන්දුව කෙරේ සිය අවධානය යොමු කළේ පන්දු යැවීමේදී පිතිකරුවා වික්ෂිප්ත කිරීමේ අටියෙනි. එහෙත් මේ දිනවල දකුණු අප්‍රිකාවේ සංචාරය කරමින් සිටින ඉන්දීය දඟ පන්දු යවන්නන්ට තණතීරු වලින් කිසිම ආකාරයේ සහයෝගයක් නොලැබෙන බැවින් අශ්වින් මඳ වේග පන්දු යැවම පිළිබඳව උනන්දු වී සිටී.\r\nඉන්දියාව සහ දකුණු අප්‍රිකාව අතර හෙට (13 වැනිදා) ආරම්භ වීමට නියමිත දෙවැනි ටෙස්ට් තරගයට පෙර සෙන්චූරියන් පිටියේදී අද පුහුණුවීම් කරමින් සිටි රවිචන්ද්‍රන් අශ්වින් පුහුණු දැළ තුළදී තරමක් වේගයෙන් පන්දු යවමින් සිටියේය. අශ්වින් උත්සාහ කරමින් සිටියේ පන්දුව වේගයෙන් යැවීමට වඩා පන්දුවේ මැස්ම උපයෝගී කරගනිමින් පන්දුව දෙපසට දෝලනය කිරීමටයි.\r\nඉන්දියාව සහ දකුණු අප්‍රිකාව අතර පැවැති පළමු ටෙස්ට් තරගයේදී දකුණු අප්‍රිකානුවන් ජයගත් හෙයින් තරග 3 කින් සමන්විත තරගාවලියේදී ඉන්දියාව මේ වන විටත් පසුපසින් සිටී.\r\nමෙවර ඉන්දීය පිලේ දකුණු අප්‍රිකානු සංචාරය මාස දෙකකට ආසන්න කාලයක් පුරා දිවෙන අතර තවමත් ගතවී ඇත්තේ සති දෙකක් පමණි. කේප් ටවුන්හිදී පැවැති එකම ටෙස්ට් තරගයේ ඉනිම දෙකේදීම අශ්වින් විසින් යවන ලද්දේ ඕවර 8.1 ක් හෙවත් පන්දු 49 ක් පමණි. මෙම ටෙස්ට් තරගයේදී කඩුලු 40 ක් බිඳ වැටුණ නමුත් දඟ පන්දු යවන්නන්ට ලැබුණේ එකම කඩුල්ලක් පමණි. ඒ කගීසෝ රබාඩාගේ කඩුල්ල අශ්වින් විසින් දවාගන්නා ලද බැවිනි.\r\nදකුණු අප්‍රිකාවේ තණතීරු මතදී දඟ පන්දු යවන්නන්ට සහයෝගයක් නොලැබෙන බව දන්නා බැවින් මඳ වේගී පන්දු යවමින් හෝ කඩුල්ලක් දෙකක් දවාගැනීමට උත්සාහ කිරීම කදිම අදහසකි. මක්නිසාද යත් අශ්වින් කණ්ඩායමේ සිටීම ඉන්දීය කණ්ඩායම සමබර කිරීමට හොඳ අවස්ථාවකි. මැද පෙළ පිතිකරුවකු ලෙසින්ද පන්දුවට පහර දිය හැකි අශ්වින් ඉතාමත් පළපුරුදු ක්‍රීඩකයෙකි."
    },
    {
        "content": "මේ මස 15 වැනිදා බංග්ලාදේශයේදී ආරම්භ වන තුන්කොන් ක්‍රිකට් තරගාවලියට සහභාගි වන ශ්‍රී ලංකා කණ්ඩායම අද (12 වැනිදා) ශ්‍රී ලංකා ක්‍රිකට් ආයතනයේදී ආගමික වතාවත්වල නිරත වීමෙන් අනතුරුව දිවයිනෙන් පිටත්ව ගියේය.\r\nමෙම තරගාවලියේදී ශ්‍රී ලංකා කණ්ඩායම සත්කාරක බංග්ලාදේශට සහ සිම්බාබ්වේට එරෙහිව තරග වැදීමට නියමිතය. ක්‍රීඩකයන් 16 දෙනෙකුගෙන් සමන්විත ශ්‍රී ලංකා කණ්ඩායමේ නායකයා ලෙස ඇන්ජලෝ මැතිව්ස් කටයුතු කරයි.\r\nශ්‍රී ලංකා එක්දින සංචිතය  \r\nඇන්ජලෝ මැතිව්ස් (නායක), උපුල් තරංග, ධනුෂ්ක ගුණතිලක, කුසල් මෙන්ඩිස්, දිනේෂ් චන්දිමාල්, කුසල් පෙරේරා, තිසර පෙරේරා, අසේල ගුණරත්න, නිරෝෂන් දික්වැල්ල, සුරංග ලක්මාල්, නුවන් ප්‍රදීප්, දුෂ්මන්ත චමීර, ෂෙහාන් මධුෂංක, අකිල ධනංජය, ලක්ෂාන් සඳකැන් සහ වනිඳු හසරංග"
    },
    {
        "content": "බංග්ලාදේශයට එරෙහිව පැවැත්වෙන තරග 2 කින් සමන්විත ටෙස්ට් ක්‍රිකට් තරගාවලිය වෙනුවෙන් නම් කරන ලද ක්‍රීඩකයන් 16 දෙනකුගෙන් සමන්විත ශ්‍රී ලංකා සංචිතයේ උප නායකත්වය සඳහා වේග පන්දු යවන ක්‍රීඩක සුරංග ලක්මාල් පත් කිරීමට තේරීම් කමිටුව පියවර ගෙන තිබේ.\r\nතිස්වැනි වියේ පසුවන ලක්මාල්, මේ වන විට ශ්‍රී ලංකා කණ්ඩායමේ සිටින ප්‍රවීණතම වේග පන්දු යවන්නා වන අතර මෙරට පළමු පෙළ ක්‍රිකට් තරගාවලියේදී ඔහු ද්‍රවිඩ සංගම් ක්‍රීඩා සමාජ කණ්ඩායමේ නායකත්වයද දරා තිබේ.\r\nමේ දක්වා ටෙස්ට් තරග 42 කදී ශ්‍රී ලංකා කණ්ඩායමට ක්‍රීඩා කර ඇති ලක්මාල්, එහිදී බිඳහෙළා ඇති කඩුලු සංඛ්‍යාව 96 කි. ශ්‍රී ලංකාව වෙනුවෙන් ටෙස්ට් කඩුලු 100 සීමාව පසුකළ 7 වැනි පන්දු යවන්නා මෙන්ම සිවුවැනි වේග පන්දු යවන්නා වීම සඳහා ඔහුට අවශ්‍යව ඇත්තේ තවත් කඩුලු 4 ක් පමණි.\r\nකෙසේ වුවත් අවසන් වරට ඉන්දියාවට එරෙහිව පැවැති ටෙස්ට් තරගාවලියේදී ශ්‍රී ලංකා කණ්ඩායමේ උප නායකයා ලෙස කටයුතු කළ ළහිරු තිරිමාන්නට මෙම තරගාවලියේදී උප නායකත්වය පමණක් නොව කණ්ඩායමේ ස්ථානයක්ද අහිමි වී තිබේ. ඉන්දීය තරගාවලියේදී තරග 2 කට ක්‍රීඩා කළ තිරිමාන්න, එහිදී ඉනිම් 4 තුළ අර්ධ ශතකයක් සමගින් රැස්කරගෙන තිබුණේ ලකුණු 90 ක් පමණි.\r\nතිරිමාන්නට අමතරව ඉන්දීය තරගාවලියේදී ආරම්භක පිතිකරුවකු ලෙස ක්‍රීඩා කළ සධීර සමරවික්‍රමද බංග්ලාදේශ තරගාවලිය සඳහා නම් කරන ලද සංචිතයෙන් ඉවත් කර තිබේ. ඔවුන් දෙදෙනා වෙනුවට ඉන්දීය තරගාවලියට ඇතුළත් නොවූ ආරම්භක පිතිකරු ධනුෂ්ක ගුණතිලක සහ මුල් පෙළ පිතිකරු කුසල් මෙන්ඩිස් යළි සංචිතයට කැඳවීමට තේරීම් කමිටුව පියවර ගෙන තිබේ.\r\nශ්‍රී ලංකා එක්දින කණ්ඩායම නියෝජනය කරමින් පසුගිය තරගාවලි වලදී කැපී පෙනෙන දස්කම් දැක්වූ පිට දඟ පන්දු යවන ක්‍රීඩක අකිල ධනංජයද බංග්ලාදේශ ටෙස්ට් තරගාවලිය සඳහා කැඳවනු ලැබ සිටියි. 24 හැවිරිදි ධනංජය, එක්දින තරග 14 කදී කඩුලු 18 ක් බිඳහෙළා ඇති නමුත් තවමත් ශ්‍රී ලංකා වෙනුවෙන් ටෙස්ට් වරම් දිනා නොමැත. ධනංජය සංචිතයට ඇතුළත්ව සිටින සිවුවැනි දඟ පන්දු යවන්නා වන අතර ඔහුට අමතරව රංගන හේරත්, ඩිල්රුවන් පෙරේරා සහ ලක්ෂාන් සඳකැන්ට ඊට ඇතුළත්ව සිටිති.\r\nමේ අතර දැනට ශ්‍රී ලංකාවේ සිටින වේගවත්ම පන්දු යවන්නන් දෙදෙනා ලෙස සැලකෙන දුෂ්මන්ත චමීර සහ ළහිරු කුමාරද බංග්ලාදේශ තරගාවලිය සඳහා නම් කරන ලද සංචිතයට කැඳවා සිටිති. ඔවුන් දෙදෙනාට සංචිතයේ ඉඩක් වෙන්කර දීම සඳහා ඉන්දීය තරගාවලියට ඇතුළත්ව සිටි තුන් ඉරියව් ක්‍රීඩක දසුන් ශානක සහ වමත් වේග පන්දු යවන ක්‍රීඩක විශ්ව ප්‍රනාන්දු සංචිතයෙන් ඉවත් කර තිබේ.\r\nඉන්දියාවට එරෙහිව පැවැති අවසන් ටෙස්ට් තරගය ජය පරාජයෙන් තොරව අවසන් කරගැනීම සඳහා අගනා ශතකයක් සහ අර්ධ ශතකයක් ලබාගනිමින් පිත්තෙන් දස්කම් දැක්වූ ධනංජය ද සිල්වා සහ රොෂේන් සිල්වා තවදුරටත් සංචිතයේ රඳවා ගැනීමටද තේරීම් කමිටුව තීරණය කර තිබේ.\r\nඅබාධ තත්ත්වයන්ට ලක්ව සිට යළිත් ශ්‍රී ලංකා එක්දින කණ්ඩායමට එක්වූ කුසල් පෙරේරාට සහ අසේල ගුණරත්නට මෙම තරගාවලියේදීත් ටෙස්ට් කණ්ඩායමේ ස්ථානයක් හිමි වී නැත.\r\nශ්‍රී ලංකා ටෙස්ට් සංචිතය\r\nදිනේෂ් චන්දිමාල් (නායක), සුරංග ලක්මාල් (උප නායක), දිමුත් කරුණාරත්න, ඇන්ජලෝ මැතිව්ස්, ධනුෂ්ක ගුණතිලක, කුසල් මෙන්ඩිස්, ධනංජය ද සිල්වා, නිරෝෂන් දික්වැල්, රොෂේන් සිල්වා, රංගන හේරත්, ඩිල්රුවන් පෙරේරා, දුෂ්මන්ත චමීර, ලක්ෂාන් සඳකැන්, අකිල ධනංජය, ළහිරු ගමගේ සහ ළහිරු කුමාර"
    },
    {
        "content": "සංචාරක පාකිස්තාන කණ්ඩායමට එරෙහිව ඩුනෙඩීන්හිදී අද (13 වැනිදා) පැවැති තෙවැනි එක්දින තරගයෙන් ලකුණු 183 ක පහසු ජයක් අත්කර ගැනීමට සත්කාරක නවසීලන්ත කණ්ඩායම සමත් විය. ඒ අනුව දෙරට අතර පැවැත්වෙන තරග 5 කින් සමන්විත එක්දින තරගාවලිය තවත් තරග 2 ක් ඉතිරිව තිබියදීම 3-0 ක් ලෙස ජයගැනීමටද නවසීලන්යට හැකි විය.\r\nජයග්‍රහණය සඳහා ලකුණු 258 ක ඉලක්කයක් හඹාගිය පාකිස්තාන කණ්ඩායම ඕවර 27.2 ක් අවසානයේ ලකුණු 74 කට සීමා කිරීමට ටේ‍රන්ට් බෝල්ට් ප්‍රමුඛ නවසීලන්ත පන්දු යවන්නෝ සමත් වූහ. එහිදී විශිෂ්ට පන්දු යැවීමක නිරත වූ බෝල්ට් ඕවර 7.2 ක් යවා ලකුණු 17 කට කඩුලු 5 ක් බිඳ හෙළමින් නවසීලන්ත ඉනිම සුනුවිසුණු කර දැමීය. පාකිස්තාන ඉනිම අඩු ලකුණු සංඛ්‍යාවකට සීමා කිරීම සඳහා බෝල්ට්ට අනගි සහායක් දුන් කොලින් මුන්රෝ සහ ලොකී ෆර්ගියුසන් කඩුලු 2 බැගින් දවාගත්හ.\r\nපිතිකරුවන් 7 දෙනෙක්ම ලකුණු 10 සීමාව ඉක්මවා යෑමටත් මත්තෙන් දැවී යාම පාකිස්තාන කණ්ඩායමේ පරාජයට ප්‍රධානතම හේතුව වූ අතර ඉනිමේ වැඩිම ලකුණු ලාභියා බවට පත් වූ රුම්මාන් රායිස් පන්දු 14 කදී හතරේ පහර 3 ක් සමගින් ලකුණු 16 ක් රැස්කළේය.\r\nකාසියේ වාසිය දිනා පළමුවෙන් පන්දුවට පහරදුන් නවසීලන්ත කණ්ඩායම ඕවර 50 අවසානයේ සියලු දෙනා දැවී ලකුණු 257 ක් රැස්කළේය. එහිදී නායකත්වයේ ඉනිමක් ක්‍රීඩා කළ කේන් විලියම්සන් පන්දු 101 කදී හතරේ පහර 7 ක් සමගින් ලකුණු 73 ක් රැස්කළේය.\r\nමාටින් ගප්ටිල් (45) සමග එක්ව දෙවැනි කඩුල්ල වෙනුවෙන් පන්දු 111 කදී ලකුණු 69 ක සම්බන්ධතාවක් ගොඩනැගූ විලියම්සන්, ඉන් නොනැවතී රොස් ටේලර් (52) සමග එක්ව තෙවැනි කඩුල්ල වෙනුවෙන් පන්දු 78 කදී ලකුණු 74 ක සම්බන්ධතාවක්ද ගොඩනගමින් නවසීලන්ත කණ්ඩායමේ ලකුණු සංඛ්‍යාව ඉහළ දැමීය. පන්දු 62 කදී වාර්තා වූ ගප්ටිල්ගේ ඉනිමට හයේ පහරක් සහ හතරේ පහර 7 ක් ඇතුළත් වූ අතර පන්දු 64 කදී වාර්තා වූ ටේලර්ගේ අර්ධ ශතකයට හතරේ පහර 4 ක් ඇතුළත් විය.\r\nරුම්මාන් රායිස් සහ හසන් අලී කඩුලු 3 බැගින් දවාගනිමින් පාකිස්තාන කණ්ඩායම වෙනුවෙන් පන්දුවෙන් දස්කම් දැක්වූ අතර ශඩාබ් ඛාන් කඩුලු 2 ක් දවාගත්තේය.\r\nනවසීලන්තය - ඕවර 50 කදී සියලු දෙනා දැවී 257\r\n(මාටින් ගප්ටිල් 45, කේන් විලියම්සන් 73, රොස් ටේලර් 52, ටොම් ලේතම් 35, රුම්මාන් රායිස් 51/3, හසන් අලී 59/3, ශඩාබ් ඛාන් 51/2)\r\nපාකිස්තානය - ඕවර 27.2 කදී සියලු දෙනා දැවී 74  \r\n(සර්ෆරාස් අහමඞ් 14, මොහොමඞ් අමීර් 14, රුම්මාන් රායිස් 16, ටේ‍රන්ට් බෝල්ට් 17/5, කොලින් මුන්රෝ 10/2, ලොකී ෆර්ගියුසන් 28/2)"
    },
    {
        "content": "වත්තල ලයිසියම් විදුහල සහ මිනුවන්ගොඩ නාලන්දා මැදි විදුහල අතර පැවැති අන්තර් පාසල් වයස 19 න් පහළ ‘සිංගර් කුසලාන’ ක්‍රිකට් තරගාවලියේ III කොටසේ තරගය ජය පරාජයෙන් තොරව අවසන් විය. ගොඩිගමුවේදී පැවැති එම තරගයෙන් පළමු ඉනිමේ ජයක් ලැබීමට ලයිසියම් විදුහල සමත් විය.\r\nඑහිදී ලයිසියම් විදුහල වෙනුවෙන් ලකුණු 58 කට කඩුලු 10 ක් දවාගැනීමට තිරක රණතුංග සමත් වූ අතර නාලන්දා මැදි විදුහලේ නිමේෂ් ප්‍රභාෂන ලකුණු 44 කට කඩුලු 6 ක්ද, තිරක රණතුංග ලකුණු 44 කට කඩුලු 8 ක්ද දවාගනිමින් පන්දුවෙන් දස්කම් දැක්වූහ.\r\nලයිසියම් විදුහල පළමු ඉනිම - ඕවර 50.3 කදී සියලු දෙනා දැවී 184\r\n(තුවාම් හුසේන් 52, ඉමන්ත ප්‍රනාන්දු 41, පසල් හේෂාන් 22, ප්‍රයාන් තෙරිච්චෙල්වම් නොදැවී 20, නිමේෂ් ප්‍රභාෂන 44/6, කවීෂ ලක්ෂාන් 24/2)\r\nනාලන්දා මැදි විදුහල පළමු ඉනිම - ඕවර 39.4 කදී සියලු දෙනා දැවී 132\r\n(මනීෂ් ප්‍රභාෂන 41, ගිම්හාන් ජයකොඩි 32, නිපුන් කනිෂ්ක 26, ඉමන්ත ප්‍රනාන්දු 37/4, තීරක රණතුංග 14/2)\r\nලයිසියම් විදුහල දෙවැනි ඉනිම - ඕවර 54 කදී සියලු දෙනා දැවී 230\r\n(දිල්ෂාන් ජයවර්ධන 53, තුවාම් හුසේන් 41, සබීක් ඉෆ්තාරි 36, ජීවිතන් මහේෂ්වරන් 34, චන්දිර යසස්වින් 33, කවිඳු මධුරංග 66/7)\r\nනාලන්දා මැදි විදුහල දෙවැනි ඉනිම - ඕවර 39 කදී කඩුලු 8 ක් දැවී 157\r\n(පසිඳු සඳරුවන් 78, නිපුන් කනිෂ්ක 31, තිරක රණතුංග 44/8)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණියේ තරග හයක් දෙවැනි දිනයටත් අද (12) පැවැත්වූණි. පළමු ඉනිමේදී ඉදිරියෙන් සිටි එන්.සී.සී. කණ්ඩායම දෙවැනි ඉනිමේදී අඩු ලකුණු සංඛ්‍යාවකට දවාගැනීමට වරාය අධිකාරිය කණ්ඩායමේ පන්දු යවන්නෝ සමත්වූහ. ජයග්‍රහණය සදහා ලකුණු 220 ක ඉලක්කයක් හඹායන වරාය අධිකාරි කණ්ඩායම දෙවැනි දිනය නිමාවන විට කඩුලු 2 කට ලකුණු 129 ක් රැස්කර ජයග්‍රහණයේ මාවත විවරකර ගැනීමට සමත්විය.\r\nඑන්.සී.සී. සහ වරාය අධිකාරිය කණ්ඩායම් අතර කටුනායක නිදහස් වෙළඳ කළාපීය ක්‍රීඩාංගණයේදී\r\nඑන්.සී.සී. 220 සහ 120, වරාය අධිකාරිය 121 සහ 129/2\r\nඑන්.සී.සී. - පළමු ඉනිම - ඕවර 55.1 කදී සියලුදෙනා දැවී ලකුණු 220\r\n(මහේල උඩවත්ත 54, ළහිරු කුමාර 47, ඇන්ජලෝ පෙරේරා 42, මාලින්ග අමරසිංහ 29, ලසිත් ඇඹුල්දෙණිය නොදැවී 24, මදුක ලියනපතිරනගේ 52/5, චානක කොමසාරූ 78/3)\r\nවරාය අධිකාරිය - පළමු ඉනිම - ඕවර 40.5 කදී සියලුදෙනා දැවී ලකුණු 121\r\n(අකලංක ගනේගම නොදැවී 24, ළහිරු කුමාර 28/2, ලසිත් ඇඹුල්දෙණිය 28/2)\r\nඑන්.සී.සී. - දෙවැනි ඉනිම - ඕවර 55.1 කදී සියලුදෙනා දැවී ලකුණු 220\r\n(සදුන් වීරක්කොඩි 25, ඇන්ජලෝ පෙරේරා 22, සචින්ත පිරීස් නොදැවී 27, චානක කොමසාරූ 49/7, නලින් ප්‍රියදර්ෂන 48/3)\r\nවරාය අධිකාරිය - දෙවැනි ඉනිම - ඕවර 46 කදී කඩුලු 2 ක් දැවී ලකුණු 129\r\n(යොහාන් ද සිල්වා 23, නික් කොම්ප්ටන් 21, ගයාන් මනීෂාන් නොදැවී 39, ළහිරු කුමාර 17/2)\r\nබ්ලූම්ෆීල්ඞ් සහ සී.සී.සී. කණ්ඩායම් අතර බ්ලූම්ෆීල්ඞ් ක්‍රීඩාංගණයේදී\r\nසී.සී.සී. 445, බ්ලූම්ෆීල්ඞ් 270/6\r\nසී.සී.සී. - පළමු ඉනිම - ඕවර 90.3 කදී සියලුදෙනා දැවී ලකුණු 445\r\n(සචිත් පතිරණ 168, මාධව වර්ණපුර 85, ලසිත් අබේරත්න 25, කවින් බණ්ඩාර 24, රොන් චන්ද්‍රගුප්ත 20, ළහිරු මදුශංක 28, ළහිරු ගමගේ නොදැවී 23, රමේෂ් මෙන්ඩිස් 84/2, මලිත් ද සිල්වා 116/5)\r\nබ්ලූම්ෆීල්ඞ් - පළමු ඉනිම - ඕවර 80 කදී කඩුලු 6 ක් දැවී ලකුණු 270\r\n(නිපුන් කරුණානායක 54, නිසල් ෆ්‍රැන්සිස්කෝ 72, රමේෂ් මෙන්ඩිස් 46, ප්‍රමෝද් හෙට්ටිවත්ත නොදැවී 65, අශාන් ප්‍රියංජන් 46/3, සචිත් පතිරණ 75/2)\r\nද්‍රවිඩ සංගමය සහ හලාවත මේරියන්ස් කණ්ඩායම් අතර පී.සරවණමුත්තු ක්‍රීඩාංගණයේදී\r\nද්‍රවිඩ සංගමය 305 සහ 60/3, හලාවත මේරියන්ස් 296\r\nද්‍රවිඩ සංගමය - පළමු ඉනිම - ඕවර 81.2 කදී සියලුදෙනා දැවී ලකුණු 305\r\n(ධනංජය ද සිල්වා 72, යොහාන් මෙන්ඩිස් 61, රංගන හේරත් 45, ජීවන් මෙන්ඩිස් 42, රමිත් රඹුක්වැල්ල 22, බිනුර ප්‍රනාන්දු නොදැවී 21, අසිත ප්‍රනාන්දු 51/4, සචිත්‍ර සේරසිංහ 68/3, ශෙහාන් ජයසූරිය 76/2)\r\nහලාවත මේරියන්ස් - පළමු ඉනිම - ඕවර 67.1 කදී සියලුදෙනා දැවී ලකුණු 296\r\n(ශෙහාන් ජයසූරිය 22, ඕෂධ ප්‍රනාන්දු 81, සචිත්‍ර සේරසිංහ 65, ඉසුරු උදාන 44, රංගන හේරත් 62/3, ජීවන් මෙන්ඩිස් 80/3, ධනංජය ද සිල්වා 34/2)\r\nද්‍රවිඩ සංගමය - දෙවැනි ඉනිම - ඕවර 20 කදී කඩුලු 3 ක් දැවී ලකුණු 60\r\n(සිතාර ගිම්හාන් නොදැවී 36, සචිත්‍ර සේරසිංහ 9/2)\r\nකෝල්ට්ස් සහ සැරසන්ස් කණ්ඩායම් අතර කෝල්ට්ස් ක්‍රීඩාංගණයේදී\r\nකෝල්ට්ස් 246 සහ 126/5, සැරසන්ස් 152\r\nකෝල්ට්ස් - පළමු ඉනිම - ඕවර 79.3 කදී සියලුදෙනා දැවී ලකුණු 246\r\n(ප්‍රියමාල් පෙරේරා 92, අවිශ්ක ප්‍රනාන්දු 72, සදීර සමරවික්‍රම 31, රොෂාන් ජයතිස්ස 51/5, චතුර රංදුණු 78/3, සචිත්‍ර පෙරේරා 48/2)\r\nසැරසන්ස් - පළමු ඉනිම - ඕවර 55 කදී සියලුදෙනා දැවී ලකුණු 152\r\n(මොහොමඞ් ජලීල් 29, ප්‍රමෝද් මදුවන්ත 38, රොෂාන් ජයතිස්ස 23, අවිශ්ක අංජුල 38/4, ප්‍රභාත් ජයසූරිය 42/3, මොහොමඞ් ශිරාස් 28/2)\r\nකෝල්ට්ස් - දෙවැනි ඉනිම - ඕවර 43 කදී කඩුලු 5 ක් දැවී ලකුණු 126\r\n(සංගීත් කුරේ 34, සධීර සමරවික්‍රම 35, විශාද් රංදික නොදැවී 20, ප්‍රියමාල් පෙරේරා 21, රොෂාන් ජයතිස්ස 29/3, චතුර රංදුණු 57/2)\r\nමූවර්ස් සහ රාගම කණ්ඩායම් අතර මුවර්ස් ක්‍රීඩාංගණයේදී\r\nරාගම 380 සහ 88/2, මූවර්ස් 241\r\nරාගම - පළමු ඉනිම - ඕවර 83 කදී සියලුදෙනා දැවී ලකුණු 380\r\n(ළහිරු මිලන්ත 112, රොෂේන් සිල්වා 37, ජනිත් ලියනගේ 97, ඉශාන් ජයරත්න 63, තරිඳු රත්නායක 93/3, කෝසල කුලසේකර 32/2, සජීව වීරකෝන් 95/2)\r\nමූවර්ස් - පළමු ඉනිම - ඕවර 60 කදී සියලුදෙනා දැවී ලකුණු 241\r\n(පබසර වඩුගේ 29, තිලක්ෂ සුමනසිරි 22, චාමර සිල්වා 121, දෙනුවන් රාජකරුණා 20, අමිල අපෝන්සු 79/6, නිශාන් පිරීස් 41/2)\r\nරාගම - දෙවැනි ඉනිම - ඕවර 18.3 කදී කඩුලු 2 ක් දැවී ලකුණු 88\r\n(උදාර ජයසුන්දර 44, සමින්ද ප්‍රනාන්දු 36)\r\nයුදහමුදාව සහ බදුරලිය කණ්ඩායම් අතර මග්ගොන සරේ ක්‍රීඩාංගණයේදී\r\nයුදහමුදාව 152, බදුරලිය 35/0\r\nයුදහමුදාව - පළමු ඉනිම - ඕවර 51 කදී සියලුදෙනා දැවී ලකුණු 152\r\n(අශාන් රංදික 30, ජනිත් සිල්වා නොදැවී 27, දිල්ශාන් ද සොයිසා 24, නන්ද්‍රාස් ප්‍රසාද් 41/5, දිලේෂ් ගුණරත්න 36/4)\r\nබදුරලිය - පළමු ඉනිම - ඕවර 82 කදී සියලුදෙනා දැවී ලකුණු 248\r\n(පැතුම් නිස්සංක 49, දිල්හාන් කුරේ 31, රමිදු ද සිල්වා 65, සංජය චතුරංග නොදැවී 69, මල්ක මදුශංක 41/5, සම්පත් පෙරේරා 49/3)\r\nයුදහමුදාව - දෙවැනි ඉනිම - ඕවර 24 කදී කඩුලු 4 ක් දැවී ලකුණු 112\r\n(දිල්ශාන් ද සිල්වා 21, දුශාන් විමුක්ති නොදැවී 3, සම්පත් පෙරේරා නොදැවී 24, අලංකාර අසංක 54/3)"
    },
    {
        "content": "රවිචන්ද්‍රන් අශ්වින් දවාගත් කඩුලු තුනත් දුවද්දී දවාගැනීම් දෙකත් නිසා සෙන්චූරින්හිදී පැවැත්වෙන දෙවැනි ටෙස්ට් තරගයේදී දකුණු අප්‍රිකානු පිතිකරුවන් යම්තරමක් දුරට මෙල්ල කරගැනීමට ඉන්දීය පන්දු යවන්නෝ සමත් වූහ. තරගයේ පළමු දිනය නිමා වන විට දකුණු අප්‍රිකානු පිලට කඩුලු 6 ක් දැවී රැස්කරගත හැකිවූයේ ලකුණු 269 ක් පමණි. දකුණු අප්‍රිකානු පිල වරෙක කඩුල්ලක් දැවී ලකුණු 148 ක් ලබා සිටි නමුත් අශ්වින් විසින් ඒඞ්න් මාක්රාම් දවාගැනීමෙන් පසුව ලකුණු ගලා ඒම තරමක් පාලනය විය.\r\nවසර හතරකට පමණ ඉහත දකුණු අප්‍රිකාවේ පැවැති තරගාවලියකදී මහත් කටුක අත්දැකීමකට මුහුණ දුන් අශ්වින්ට එක තරගයකදී කඩුල්ලක්වත් දවාගත නොහැකි විය. ජොහැන්නස්බර්ග්හිදී පැවැති එම තරගය ජය පරාජයෙන් තොරව අවසන් වූවත් ලකුණු 458 ක ඉලක්කයක් හඹා යමින් සිටි දකුණු අප්‍රිකානුවෝ ලකුණු 450 ක්ම ලබාගත්හ. ප්‍රතිඵලය වූයේ ඊළඟ තරගයේදී අශ්වින්ට කණ්ඩායමේ ස්ථානය අහිමි වීමයි.\r\n“එදා ඒ සිද්ධිය (ඕවර 36 කදී කඩුල්ලක් දවාගත නොහැකිවීම) මගේ වෘත්තීය අභිමානයට කැළලක් වුණා. එදා ඉඳන් මා හිතාගත්තා දකුණු අප්‍රිකාවේදී කඩුලු දවාගන්න නම් මොනවා හෝ දෙයක් කරන්න ඕන කියා” යයි පැරණි සිදුවීම සිහිපත් කරමින් අශ්වින් කියා සිටියේය.\r\nඅශ්වින් ලෝකය පුරා ප්‍රසිද්ධ වූයේ පිට දඟ පන්දු යවන්නකු ලෙසින් වූවත් දකුණු අප්‍රිකාවේ තණතීරුවලින් තමන්ට කිසිම සහයෝගයක් නොලැබෙන බැවින් පන්දුවේ මැස්ම උපයෝගී කරගනිමින් මඳ වේග පන්දු යැවීම සම්බන්ධයෙන් අවධානය යොමු කරමින් සිටියේය. එහෙත් දඟ පන්දු යැවීම සම්බන්ධයෙන්ද ඔහුට ඕනෑ තරම් විකල්ප තිබේ.\r\nඑදා ජොහැන්නස්බර්ග්හි පැවැති ටෙස්ට් තරගයේ සිට මේ දක්වා සහභාගි වූ ටෙස්ට් තරග 38 කදී කඩුලු 205 ක් දවාගැනීමට අශ්වින් සමත් වූයේ පන්දු යැවීමේදී සිය අත්ල සහ මැණික් කටුව කරකැවීමේ සියුම් වෙනස්කම් කළ බැවිනි. කෙසේ වෙතත් සෙන්චූරියන් තණතීරුවේදී වේග පන්දු යවන්නන් බලාපොරොතතු වූ සහයෝගයද එතරම් දක්නට නොලැබිණ.\r\nහසිම් අම්ලා සහ ෆෆ් ඩු ප්ලෙසි පන්දුවට පහර දෙමින් සිටි එක් අවස්ථාවක දකුණු අප්‍රිකානු ලකුණු පුවරුව කියැවුණේ කඩුලු 3 ට 246 ක් ලෙසිනි. හර්දික් පාණ්ඩ්‍යාගේ පන්දුවක් පා ඉන්න දෙසට තල්ලු කළ අම්ලා ලකුණක් කරා දිවයාම ඇරඹීය. පන්දු යවන්නාගේ අන්තයේ සිටි ෆෆ් ඩු ප්ලෙසි ඉක්මන් ආරම්භයක් ලබාගත් නමුත් ඇසිපිය හෙළන සැණින් පන්දුව වෙත දිවගිය පාණ්ඩ්‍යා එය අහුලාගෙන පන්දු යවන්නාගේ අන්තයේ කඩුල්ලට දමා ගැසූ හෙයින් අම්ලාගේ ඉනිම ලකුණු 82 දී අවසන් විය.\r\nසිය පස්වැනි ටෙස්ට් තරගයට ක්‍රීඩා කරමින් සිටින ඒඞ්න් මාක්රාම් ඔහුගේ තුන්වැනි ශතකය කරා යමින් සිටියේය. ඔහුගේ පළමු සහ දෙවැනි ටෙස්ට් ශතක වාර්තා වූයේ ටෙස්ට් ශ්‍රේණිගත ලයිස්තුවේ පහළින් සිටින බංග්ලාදේශ සහ සිම්බාබ්වේ කණ්ඩායම් වලට එරෙහිවය. තරග 5 කදී ලබාගත් ශතක දෙකට අමතරව ඔහු මේ වන විට ලකුණු 90 - 100 සීමාවේදී දෙවරක් දැවී ගොස් තිබේ.\r\nශතකය පෙනි පෙනී දැවී ගිය මාක්රාම් පිටියෙන් ඉවත්ව යද්දී සැණෙන් පිටිය හරහා දිවගිය ඉන්දීය නායක විරාට් කෝලි “හොඳට සෙල්ලම් කළා” යයි කියමින් ඔහුට සුබ පැතුවේය.\r\nදකුණු අප්‍රිකාව - පළමු ඉනිම කඩුලු 6 ට 269 යි\r\n(ඩීන් එල්ගා 31, ඒඞ්න් මාක්රම් 94, හසිම් අම්ලා 82, ඒ.බී. ඩිවිලියර්ස් 20, ෆෆ් ඩු’ප්ලෙසි 24, ඉෂාන්ත් ෂර්මා 32/1, රවිචන්ද්‍රන් අශ්වින් 90/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ ඩි.එස්.සේනානායක විද්‍යාලයට එරෙහිව ඉනිමක සහ ලකුණු 15 ක ජයක් හිමිකර ගැනීමට කොළඹ නාලන්ද විද්‍යාලය සමත්විය. මෙම තරගය බණ්ඩාරගම මහජන ක්‍රීඩාංගණයේදී පැවැත්විණි.\r\nසුහඟ විජේවර්ධන (126) ශතකයක් රැස්කරමින් පිත්තෙන්ද චමිඳු විජේසිංහ සහ උමෙෂ්ක දිල්ශාන් කඩුලු 6 බැගින් දවාගනිමින් කොළඹ නාලන්ද විද්‍යාලය වෙනුවෙන් පන්දුවෙන්ද දස්කම් දැක්වූහ.\r\nඩි.එස්.සේනානායක විද්‍යාලය - පළමු ඉනිම - ඕවර 43.3 කදී සියලුදෙනා දැවී ලකුණු 145\r\n(මදුයිත ලක්ෂාන් 57, විහාන් ගුණසේකර 51, චමිඳු විජේසිංහ 21/4, උමෙෂ්ක දිල්ශාන් 22/4)\r\nනාලන්ද විද්‍යාලය - පළමු ඉනිම - ඕවර 63.1 කදී සියලුදෙනා දැවී ලකුණු 293\r\n(සුහඟ විජේවර්ධන 126, අවිශ්ක පෙරේරා 33, ලක්ෂිත රසාංජන 33, චමිඳු විජේසිංහ 28, රනිඳු ද සිල්වා 24, රුසිරු ද සිල්වා 20, මෙතුෂාන් කුමාර 68/5, සඳරු චන්දිත 34/2)\r\nඩි.එස්.සේනානායක විද්‍යාලය - දෙවැනි ඉනිම - ඕවර 39.5 කදී සියලුදෙනා දැවී ලකුණු 133\r\n(තුවින් ලක්ෂණ 40, ටිරෝන් බාස්කරන් 21, රවීන් ද සිල්වා 24/3, කවීශ් මදුරප්පෙරුම 28/3, උමෙෂ්ක දිල්ශාන් 20/2, චමිඳු විජේසිංහ 25/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී මහනුවර විද්‍යාර්ථ විද්‍යාලයට එරෙහිව පළමු ඉනිමේ ජයක් හිමිකර ගැනීමට අම්බලන්ගොඩ ශ්‍රී දේවානන්ද විද්‍යාලය සමත්විය. මෙම තරගය කරණ්දෙණිය පාසල් ක්‍රීඩාංගණයේදී පැවැත්විණි.\r\nඅම්බලන්ගොඩ ශ්‍රී දේවානන්ද විද්‍යාලය වෙනුවෙන් දසුන් ද සිල්වා (102) ශතකයක් රැස්කරමින් පිත්තෙන් දස්කම් දැක්වීය.\r\nවිද්‍යාර්ථ විද්‍යාලය - පළමු ඉනිම - ඕවර 43.5 කදී සියලුදෙනා දැවී ලකුණු 149\r\n(කසුන් කරුණාතිලක 45, මෙදුනක විජේසිතුලක 21, කවිඳු රාජපක්ෂ 39/4, විකුම් උදාර 15/2, සඳුන් ද සොයිසා 27/2)\r\nශ්‍රී දේවානන්ද විද්‍යාලය - පළමු ඉනිම - ඕවර 53.3 කදී සියලුදෙනා දැවී ලකුණු 251\r\n(දසුන් ද සිල්වා 102, සොහාන්ද ලිවේරා 40, සචිඳු ද සිල්වා 28, බිවිඳු ජීවන්ක 28, කසුන් කරුණාතිලක 50/4, මෙදුනක විජේතිලක 70/3, ඉශාන් සංදීප් 51/2)\r\nවිද්‍යාර්ථ විද්‍යාලය - දෙවැනි ඉනිම - ඕවර 62.3 කදී සියලුදෙනා දැවී ලකුණු 204\r\n(පුළින ගුණතිලක 61, නෙදුලක විජේතිලක 57, ඉසුරු ප්‍රබෝධ 41, නිමේෂ් ද සිල්වා 19/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කුරුණෑගල මලියදේව විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ ලුම්බිණි විද්‍යාලය සමත්විය. මෙම තරගය කුරුණෑගල මලියදේව විද්‍යාලීය ක්‍රීඩාංගණයේදී පැවැත්විණි.\r\nකොළඹ ලුම්බිණි විද්‍යාලය වෙනුවෙන් විමුක්ති කුළතුංග ලකුණු 166 කට කඩුලු 11 දවාගනිමින් පන්දුවෙන් දස්කම් දක්වන විටදි තුන්ඉරියව් දස්කම් දැක්වූ කවින් කෙමිත අර්ධ ශතකයක් (73) රැස්කරමින් පිත්තෙන්ද ලකුණු 160 කට කඩුලු 9 ක් දවාගනිමින් පන්දුවෙන්ද දස්කම් දැක්වීය.\r\nලුම්බිණි විද්‍යාලය - පළමු ඉනිම - ඕවර 62.5 කදී සියලුදෙනා දැවී ලකුණු 269\r\n(කවින් කෙමිත 73, හේමාල් ලංකාර නොදැවී 60, රවීශ මදුමාල් 34, ධනංජය දාබරේ 28, දුලාජ් රණතුංග 52/4, සුපුන් නිස්සංක 15/2, මදුරංග නවීන් 24/2)\r\nමලියදේව විද්‍යාලය - පළමු ඉනිම - ඕවර 46.5 කදී සියලුදෙනා දැවී ලකුණු 166\r\n(නිසංජය හෙට්ටිආරච්චි 44, දුලාජ් රණතුංග 41, සුපුන් සුමණරත්න 38, කවින් කෙමිත 60/5, විමුක්ති කුළතුංග 61/5)\r\nමලියදේව විද්‍යාලය - දෙවැනි ඉනිම - ඕවර 66.2 කදී සියලුදෙනා දැවී ලකුණු 275\r\n(කවින් බණ්ඩාර 69, මුදිත ප්‍රේමදාස 60, සංජීව ප්‍රියදර්ශණ 44, දුලාජ් රණතුංග 28, සුපුන් සුමණරත්න 23, විමුක්ති කුළතුංග 105/6, කවින් කෙමිත 100/4)\r\nලුම්බිණි විද්‍යාලය - දෙවැනි ඉනිම - ඕවර 20 කදී කඩුලු 7 ක් දැවී ලකුණු 117\r\n(දුශාන් රංමල් 28, ධනංජය දාබරේ 20, කවින් කෙමිත නොදැවී 20, දුලාජ් රණතුංග 14/2, සංජීව ප්‍රිියදර්ෂන 34/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී දෙබරවැව ජාතික පාසලට එරෙහිව පළමු ඉනිමේ ජයක් හිමිකර ගැනීමට අනුරාධපුර මධ්‍ය මහා විද්‍යාලය සමත්විය. මෙම තරගය දෙබරවැව ජාතික පාසල් ක්‍රීඩාංගණයේදී පැවැත්විණි.\r\nඅනුරාධපුර මධ්‍ය මහා විද්‍යාල වෙනුවෙන් පිත්තෙන් දස්කම් දැක්වූ චමෝද්‍ය ඉඳුරුව පළමු ඉනිමේදී අර්ධ ශතකයක් (54) සහ දෙවැනි ඉනිමේදී ශතකයක් (නොදැවී 110) රැස්කිරීමට සමත්වු අතර පසිඳු දිල්ශාන් ලකුණු 29 කට කඩුලු 5 ක් දවාගනිමින් පන්දුවෙන් දස්කම් දැක්වීය.\r\nපළමු ඉනිමේදී කඩුලු 5 ක් ද සහ දෙවැනි ඉනිමේදී කඩුලු 8 ක් ද සමගින් ලකුණු 147 කට කඩුලු 13 ක් දවාගනිමින් තරගය පුරා පන්දුවෙන් දස්කම් දක්වන්නට දෙබරවැව ජාතික පාසලේ චතුර ජයනාත් සමත්විය.\r\nඅනුරාධපුර ම.ම. විද්‍යාලය - පළමු ඉනිම - ඕවර 76.5 කදී සියලුදෙනා දැවී ලකුණු 197\r\n(චමෝද්‍ය ඉඳුරුව 54, අශ්මික ප්‍රබෝධ 45, සිතුම් බණ්ඩාර 28, හේෂාන් ගුණර්ධන 22, චතුර ජයනාත් 65/5, තිසල් දම්සර 51/3)\r\nදෙබරවැව ජාතික පාසල- පළමු ඉනිම - ඕවර 48.3 කදී සියලුදෙනා දැවී ලකුණු 168\r\n(සහන් චංචල නොදැවී 30, ශෙහාන් මලින්ද 25, චතුර ජයනාත් 26, පසිඳු දිල්ශාන් 29/5, සිතුම් බණ්ඩාර 51/3)\r\nඅනුරාධපුර ම.ම. විද්‍යාලය - දෙවැනි ඉනිම - ඕවර 88 කදී කඩුලු 8 ක් දැවී ලකුණු 240\r\n(චමෝද්‍ය ඉඳුරුව නොදැවී 110, ප්‍රසාද් ලසන්ත 59, චතුර ජයනාත් 82/8)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කෑගල්ල ශාන්ත මේරී විද්‍යාලයට එරෙහිව ලකුණු 29 ක ජයක් හිමිකර ගැනීමට වෙන්නප්පුව ජෝසප් වාස් විද්‍යාලය සමත්විය. මෙම තරගය කටුණේරිය ශාන්ත සෙබස්තියන් විදුහල් ක්‍රීඩාංගණයේදී පැවැත්විණි.\r\nවෙන්නප්පුව ජෝසප් වාස් විද්‍යාලය වෙනුවෙන් පන්දුවෙන් දස්කම් දැක්වූ ශශාන් දිනෙත කඩුලු 9 ක් සහ ආකාශ් මලිෂ්ක කඩුලු 5 ක් දවාගැනීමට සමත්වූහ.\r\nඉශාන් වීරසූරිය පළමු ඉනිමේදී කඩුලු 6 ක්ද දෙවැනි ඉනිමේදී කඩුලු 5 ක් ද දවාගනිමින් කෑගල්ල ශාන්ත මේරී විද්‍යාලය වෙනුවෙන් ලකුණු 78 කට කඩුලු 11 ක් දවාගනිමින් තරගය පුරා පන්දුවෙන් දස්කම් දැක්වීය\r\nජෝසප් වාස් විද්‍යාලය - පළමු ඉනිම - ඕවර 44.5 කදී සියලුදෙනා දැවී ලකුණු 168\r\n(තිලාන් ප්‍රදීප්ත 41, ශොහාන් අනුරුද්ධ 28, ශශාන් දිනෙත් 27, ඉශාන් වීරසූරිය 40/6, සුපුන් කුමාර 27/2)\r\nශා. මේරී විද්‍යාලය - පළමු ඉනිම - ඕවර 57.2 කදී සියලුදෙනා දැවී ලකුණු 126\r\n(සංජීව රංජිත් 37, ආකාශ් මලිෂ්ක 31/5, ශශාන් දිනෙත් 41/4)\r\nජෝසප් වාස් විද්‍යාලය - දෙවැනි ඉනිම - ඕවර 35.2 කදී සියලුදෙනා දැවී ලකුණු 96\r\n(ඉශාන් වීරසූරිය 38/5, සුපුන් කුමාර 24/4)\r\nශා. මේරී විද්‍යාලය - දෙවැනි ඉනිම - ඕවර 40.1 කදී සියලුදෙනා දැවී ලකුණු 109\r\n(සුජිත් කුමාර 32, ශශාන් දිනෙත් 23/5, දනුෂ්ක නෙරංජන 36/4)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මහනුවර ශාන්ත සිල්වෙස්ටර් විද්‍යාලයට එරෙහිව ඉනිමක සහ ලකුණු 35 ක ජයක් හිමිකර ගැනීමට ගාල්ල මහින්ද විද්‍යාලය සමත්විය. මෙම තරගය ගාල්ල මහින්ද විද්‍යාලීය ක්‍රීඩාංගණයේදී පැවැත්විණි.\r\nගාල්ල මහින්ද විද්‍යාලයේ නවෝද් පරණවිතාන (104) ශතකයක් සහ කඩුලු 2 ක් දවාගනිමින් තුන් ඉරියව් දස්කම් පෑමට සමත්වූ අතර පසන් පෙතන්ගොඩ ලකුණු 40 කට කඩුලු 6 ක් දවාගනිමින් පන්දුවෙන් දස්කම් දැක්වීය.\r\nමහින්ද විද්‍යාලය - පළමු ඉනිම - ඕවර 69.4 කදී කඩුලු 4 ක් දැවී ලකුණු 307\r\n(නවෝද් පරණවිතාන 104, විනුර දුල්සර 85, රේෂාන් කාවින්ද නොදැවී 54, හංසික වැලිහිඳ 28, උසිඳු යෙෂංක 56/2)\r\nශා. සිල්වෙස්ටර්  විද්‍යාලය - පළමු ඉනිම - ඕවර 64.5 කදී සියලුදෙනා දැවී ලකුණු 138\r\n(මනෝහරන් පවිත්‍රන් 38, නිම්සර අත්තනගල්ල 32, මංජිත් රාජපක්ෂ 28, සුබානු රාජපක්ෂ 17/3, කේ.කෙවින් 13/2, නවෝද් පරණවිතාන 27/2)\r\nශා. සිල්වෙස්ටර්  විද්‍යාලය - දෙවැනි ඉනිම - ඕවර 75.1 කදී සියලුදෙනා දැවී ලකුණු 134\r\n(නිම්සර අත්තනගල්ල 42, මනෝහරන් පවිත්‍රන් 27, මංජිත් රාජපක්ෂ 26, පසන් පෙතන්ගොඩ 40/6, කවිඳු එදිරිවීර 39/3)"
    },
    {
        "content": "කාසියේ වාසිය දිනාගත් අයර්ලන්ත යොවුන් පිලේ නායක හැරී ටෙක්ටර් කීවේ විශාල ලකුණු සංඛ්‍යාවක් පුවරුවට එකතු කිරීමෙන් පසු ශ්‍රී ලංකා කණ්ඩායම පීඩනයට පත්වනු දැකීම තම අපේක්‍ෂාව බවයි. එහෙත් කමිඳු මෙන්ඩිස් නම් වූ තුන් ඉරියව් ක්‍රීඩකයා නිසා සිය අපේක්‍ෂා දෙකින් එකක්වත් ඉෂ්ඨ කර ගැනීමට අයර්ලන්ත යොවුන් නායකයාට නොහැකි විය.\r\nයොවුන් ලෝක කුෂලාන තරගාලිය ආරම්භ කරමින් පැවැති පළමු තරගයේදීම ශ්‍රී ලංකා යොවුන් කණ්ඩායම අයර්ලන්තය පරදවා කඩුලු 7 ක විශිෂ්ට ජයක් අත්කරගත්තේය. මෙම තරගය නවසීලන්තයේ වැන්ගරෙයිහි කෝබම් ඕවල් පිටියේදී අද (14 වැනිදා) පැවැත්විණ.\r\nවිසිහය (26) වැනි ඕවරය නිමා වන විට කඩුල්ලක් දැවී ලකුණු 97 ක් ලබා සිටි අයර්ලන්ත ඉනිම මෝගන් ටොපින් දුවද්දී දැවී යාමත් සමගින් කඩා වැටෙන්නට විය. ලකුණු 117 දී නායක ටෙක්ටර් දැවී යාමත් ඉනිමේ නිමාවත් අතර රැස්කෙරුණු ලකුණු 90 දී කඩුලු 6 ක් බිඳ වැටිණ. ශ්‍රී ලංකා යොවුන් පිලේ නායකයාද වන කමිඳු මෙන්ඩිස් ලකුණු 35 කට කඩුලු 3 ක් දවාගත් අතර අයර්ලන්ත යොවුන් පිලේ ඉනිම ලකුණු 207 කට සීමා කෙරුණේ ශ්‍රී ලංකා යොවුන් ක්‍රීඩකයන්ගේ විශිෂ්ට පන්දු රැකීම හේතුවෙනි.\r\nලකුණු 208 ක ඉලක්කයක් කරා යාමට පිටියට බට ශ්‍රී ලංකා යොවුන් පිලට ලැබුණේ භයංකාර ආරම්භයකි. හසිත බෝයගොඩ සහ නිපුන් ධනංජය දෙදෙනාම ලකුණු 9 ක් වෙත්දී ආපසු හැරී ක්‍රීඩාගාරයට ගියහ. එහෙත් තවත් ධනංජය කෙනෙක් පිටියේ සිටියේය.\r\nධනංජය ලක්ෂාන් නොසැලී සිය පිත්ත හසුරුවමින් සිටින අතරේ අයර්ලන්ත යොවුන් පිලේ නායකයා තරගය තමන්ගේ පැත්තට හරවා ගැනීමට මාන බලමින් සිටියේ ලකුණු ගලා ඒම පාලනය කරමිනි. ශ්‍රී ලංකා යොවුන් පිලේ ලකුණු 50 වාර්තා වන විටත් ඕවර 12 ක් නිමා වී තිබිණ. ලකුණු ලබා නොගන්නා සෑම පන්දුවක් වටාම පීඩනය ගොඩනැඟෙමින් තිබිණ.\r\nමැක්ස් නෙවිල් විසින් ක්‍රිෂාන් සංජුල දවාගනු ලැබීමත් සමගම ලකුණු 51 කට කඩුලු 3 ක් විය. එහෙත් නායකයන් යනු අර්බුදකාරී තත්ත්වයකදී කණ්ඩායම තනි අතින් ඇදගෙන යන්නෝ මිස පසුබසින්නෝ නොවෙති. කමිඳු මෙන්ඩිස් කළේද එයයි.\r\nඅයර්ලන්ත පන්දු යවන්නන්ට හිස එසවීමට ඉඩ නොදුන් මෙන්ඩිස් පිටියට පිවිසි විගසම ආක්‍රමණයට පිළිපන්නේය. හතරේ පහර එකින් එක එක්වෙන්නට විය. කඩුලු අතර දිවීම වේගවත් වූයේය.\r\nඅයර්ලන්ත ක්‍රීඩකයන්ගේ පන්දු රැකීමේ දුර්වලතාවලින් ප්‍රයෝජන ගත් බැවින් පන්දු රකින්නෝ පීඩනයට පත්වූහ. පන්දු රැකීම තව තවත් දුර්වල විය.\r\nකමිඳුගේ ලකුණු ලබාගැනීමේ රටාව ලක්ෂාන්ට ආත්ම විශ්වාසය එන්නත් කරවන්නක් වූ බැවින් ඔහු නිර්භයව තමන්ට සුපුරුදු පුල් පහර කරා ගියේය. සිය අර්ධ ශතකය ලබාගැනීමෙන් පසුව වඩාත් වේගවත් වූ ලක්ෂාන් අයර්ලන්ත පන්දු යවන්නන්ට එලව එලවා පහර දෙන්නට වූයෙන් අයිරිෂ් ජාතිකයෝ හිස් බිමට නමා ගත්හ.\r\nසිවුවැනි කඩුල්ල වෙනුවෙන් ලකුණු 157 ක අඛණ්ඩ සම්බන්ධතාවක් ගොඩනැංවූ මෙම අලංකාර පිතිකරුවෝ දෙදෙනා කඩුලු හතක් ඉතිරිව තිබියදී  ශ්‍රී ලංකා කණ්ඩායම ජයටැඹ පසුකර කැඳවාගෙන ගියහ.\r\nතරගයේ රිද්මය වෙනස් කළ මෙන්ඩිස් ජයග්‍රාහී ලකුණ ලබාගත් පිතිකරුවාද විය. පන්දු 120 කට මුහුණ දුන් ලක්ෂාන් හතරේ පහර 8 කින් සහ හයේ පහරකින් සිය ඉනිම සරසද්දී නොදැවී ලකුණු 74 ක් ලබාගත් මෙන්ඩිස් මුහුණ දුන් පන්දු 73 කින් 6 ක් හතරේ සීමාවට යැවීය.\r\nපෙරවරුවේදී පැවැති වර්ෂාව හ්තුවෙන් තරගය ඕවර 48 කට සීමා විය"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණියේ තරග හයක් අද (12) අවසන්වූ අතර එහිදි එන්.සී.සී. පිලට එරෙහිව වරාය අධිකාරිය පිලත්, ද්‍රවිඩ සංගමයට එරෙහිව හලාවත මේරියන්ස් පිලත්, සැරසන්ස් පිලට එරෙහිව කෝල්ට්ස් පිලත්, යුදහමුදා පිලට එරෙහිව බදුරලිය යන කණ්ඩායම් පූර්ණ ජයග්‍රහණ වාර්තා කිරීමට  සමත්වූහ.\r\nබ්ලූම්ෆීල්ඞ් සහ සී.සී.සී. කණ්ඩායම් අතර තරගයත් මූවර්ස් සහ රාගම කණ්ඩායම් අතර තරගයත් ජයපරාජයෙන් තොරව අවසන් වුවද පළමු ඉනිමේ ජයග්‍රහණ හිමිකර ගැනීමට සී.සී.සී. සහ රාගම කණ්ඩායම් සමත්වූහ.\r\nගෙවිගිය මෙම සති අන්තයේදී වාර්තා වූ ශතක හතරෙන් ශතක දෙකකට හිමිකම් කීමට රාගම පිලේ ළහිරු මිලන්ත සමත්විය. මූවර්ස් පිලට එරෙහිව පළමු ඉනිමේදී ලකුණු 112 ක් සහ දෙවැනි ඉනිමේදී නොදැවී ලකුණු 150 ක් රැස්කිරීමට ළහිරු මිලන්ත සමත් වූයේය. සී.සී.සී. පිලේ සචිත් පතිරණත්, මූවර්ස් පිලේ චාමර සිල්වාත් වාර්තාවූ අනෙක් ශතක දෙකට හිමිකම් කියූහ.\r\nවරාය අධිකාරියේ චානක කොමසාරූ කඩුලු 10 ක්ද සැරසන්ස පිලේ රොෂාන් ජයතිස්ස සහ චතුර රංදුණු, බදුරලිය පිලේ නන්ද්‍රාස් ප්‍රසාද්, බ්ලූම්ෆීල්ඞ් පිලේ මලිත් ද සිල්වා, රාගම පිලේ අමිල අපෝන්සු කඩුලු 8 බැගින් දවාගනිමින් තරගය පුරා පන්දුවෙන් දස්කම් දැක්වූහ.\r\nමදුක ලියනපතිරනගේ (වරාය අධිකාරිය), ඩිල්රුවන් පෙරේරා (කෝල්ට්ස්) සහ මල්ක මදුශංක (යුදහමුදාව) ඉනිමකදී කඩුලු 5 බැගින් දවාගත් පන්දු යවන්නෝ වූහ.\r\nඑන්.සී.සී. සහ වරාය අධිකාරිය කණ්ඩායම් අතර කටුනායක නිදහස් වෙළඳ කළාපීය ක්‍රීඩාංගණයේදී\r\nවරාය අධිකාරිය පිලට කඩුලු 4 ක ජයක්\r\nඑන්.සී.සී. - පළමු ඉනිම - ඕවර 55.1 කදී සියලුදෙනා දැවී ලකුණු 220\r\n(මහේල උඩවත්ත 54, ළහිරු කුමාර 47, ඇන්ජලෝ පෙරේරා 42, මාලින්ග අමරසිංහ 29, ලසිත් ඇඹුල්දෙණිය නොදැවී 24, මදුක ලියනපතිරනගේ 52/5, චානක කොමසාරූ 78/3)\r\nවරාය අධිකාරිය - පළමු ඉනිම - ඕවර 40.5 කදී සියලුදෙනා දැවී ලකුණු 121\r\n(අකලංක ගනේගම නොදැවී 24, ළහිරු කුමාර 28/2, ලසිත් ඇඹුල්දෙණිය 28/2)\r\nඑන්.සී.සී. - දෙවැනි ඉනිම - ඕවර 55.1 කදී සියලුදෙනා දැවී ලකුණු 120\r\n(සදුන් වීරක්කොඩි 25, ඇන්ජලෝ පෙරේරා 22, සචින්ත පිරීස් නොදැවී 27, චානක කොමසාරූ 49/7, නලින් ප්‍රියදර්ෂන 48/3)\r\nවරාය අධිකාරිය - දෙවැනි ඉනිම - ඕවර 76.1 කදී කඩුලු 6 ක් දැවී ලකුණු 220\r\n(යොහාන් ද සිල්වා 23, නික් කොම්ප්ටන් 21, ඉශාන් රංගන 51, ගයාන් මනීෂාන් 46, මදුක ලියනපතිරණගේ 45, ප්‍රශාන් වික්‍රමසිංහ නොදැවී 21, ළහිරු කුමාර 35/2, සචිත්‍ර පිරීස් 48/2)\r\nද්‍රවිඩ සංගමය සහ හලාවත මේරියන්ස් කණ්ඩායම් අතර පී.සරවණමුත්තු ක්‍රීඩාංගණයේදී\r\nහලාවත මේරියන්ස්ට කඩුලු 6 ක ජයක්\r\nද්‍රවිඩ සංගමය - පළමු ඉනිම - ඕවර 81.2 කදී සියලුදෙනා දැවී ලකුණු 305\r\n(ධනංජය ද සිල්වා 72, යොහාන් මෙන්ඩිස් 61, රංගන හේරත් 45, ජීවන් මෙන්ඩිස් 42, රමිත් රඹුක්වැල්ල 22, බිනුර ප්‍රනාන්දු නොදැවී 21, අසිත ප්‍රනාන්දු 51/4, සචිත්‍ර සේරසිංහ 68/3, ශෙහාන් ජයසූරිය 76/2)\r\nහලාවත මේරියන්ස් - පළමු ඉනිම - ඕවර 67.1 කදී සියලුදෙනා දැවී ලකුණු 296\r\n(ශෙහාන් ජයසූරිය 22, ඕෂධ ප්‍රනාන්දු 81, සචිත්‍ර සේරසිංහ 65, ඉසුරු උදාන 44, රංගන හේරත් 62/3, ජීවන් මෙන්ඩිස් 80/3, ධනංජය ද සිල්වා 34/2)\r\nද්‍රවිඩ සංගමය - දෙවැනි ඉනිම - ඕවර 58.1 කදී සියලුදෙනා දැවී ලකුණු 197\r\n(සිතාර ගිම්හාන් 61, මනෝජ් සරත්චන්ද්‍ර 63, ජීවන් මෙන්ඩිස් 27, මාලින්ද පුෂ්පකුමාර 86/4, සචිත්‍ර සේරසිංහ 9/2, ශෙහාන් ජයසූරිය 39/2, අසිත ප්‍රනාන්දු 47/2)\r\nහලාවත මේරියන්ස් - දෙවැනි ඉනිම - ඕවර 31.4 කදී කඩුලු 4 ක් දැවී ලකුණු 207\r\n(ශෙහාන් ජයසූරිය 62, ඕෂධ ප්‍රනාන්දු නොදැවී 88, ඉසුරු උදාන නොදැවී 22, රංගන හේරත් 51/2, ධනංජය ද සිල්වා 60/2)\r\nකෝල්ට්ස් සහ සැරසන්ස් කණ්ඩායම් අතර කෝල්ට්ස් ක්‍රීඩාංගණයේදී\r\nකෝල්ට්ස් පිලට ලකුණු 226 ක ජයක්\r\nකෝල්ට්ස් - පළමු ඉනිම - ඕවර 79.3 කදී සියලුදෙනා දැවී ලකුණු 246\r\n(ප්‍රියමාල් පෙරේරා 92, අවිශ්ක ප්‍රනාන්දු 72, සදීර සමරවික්‍රම 31, රොෂාන් ජයතිස්ස 51/5, චතුර රංදුණු 78/3, සචිත්‍ර පෙරේරා 48/2)\r\nසැරසන්ස් - පළමු ඉනිම - ඕවර 55 කදී සියලුදෙනා දැවී ලකුණු 152\r\n(මොහොමඞ් ජලීල් 29, ප්‍රමෝද් මදුවන්ත 38, රොෂාන් ජයතිස්ස 23, කවිශ්ක අංජුල 38/4, ප්‍රභාත් ජයසූරිය 42/3, මොහොමඞ් ශිරාස් 28/2)\r\nකෝල්ට්ස් - දෙවැනි ඉනිම - ඕවර 85.5 කදී සියලුදෙනා දැවී ලකුණු 277\r\n(සංගීත් කුරේ 34, සධීර සමරවික්‍රම 35, විශාද් රංදික 50, ප්‍රියමාල් පෙරේරා 21, අසිත ප්‍රනාන්දු 26, ඩිල්රුවන් පෙරේරා 52, කවිශ්ක අංජුල 35, චතුර රංදුණු 107/5, රොෂාන් ජයතිස්ස 56/3)\r\nසැරසන්ස් - දෙවැනි ඉනිම - ඕවර 44.1 කදී සියලුදෙනා දැවී ලකුණු 145\r\n(තනුක දාබරේ 52, ගමිඳු අමරසිංහ 21, හර්ෂ කුරේ 27, ඩිල්රුවන් පෙරේරා 46/5, ප්‍රභාත් ජයසූරිය 63/4)\r\nයුදහමුදාව සහ බදුරලිය කණ්ඩායම් අතර මග්ගොන සරේ ක්‍රීඩාංගණයේදී\r\nබදුරලිය පිලට කඩුලු 6 ක ජයක්\r\nයුදහමුදාව - පළමු ඉනිම - ඕවර 51 කදී සියලුදෙනා දැවී ලකුණු 152\r\n(අශාන් රංදික 30, ජනිත් සිල්වා නොදැවී 27, දිල්ශාන් ද සොයිසා 24, නන්ද්‍රාස් ප්‍රසාද් 41/5, දිලේෂ් ගුණරත්න 36/4)\r\nබදුරලිය - පළමු ඉනිම - ඕවර 82 කදී සියලුදෙනා දැවී ලකුණු 248\r\n(පැතුම් නිස්සංක 49, දිල්හාන් කුරේ 31, රමිදු ද සිල්වා 65, සංජය චතුරංග නොදැවී 69, මල්ක මදුශංක 41/5, සම්පත් පෙරේරා 49/3)\r\nයුදහමුදාව - දෙවැනි ඉනිම - ඕවර 65 කදී සියලුදෙනා දැවී ලකුණු 221\r\n(දිල්ශාන් ද සිල්වා 21, දුශාන් විමුක්ති 46, සම්පත් පෙරේරා 39, ජනිත් ද සිල්වා 37, අලංකාර අසංක 91/4, නන්ද්‍රාස් ප්‍රසාද් 54/3, දිලේෂ් ගුණරත්න 48/2)\r\nබදුරලිය - දෙවැනි ඉනිම - ඕවර 39.2 කදී කඩුලු 4 ක් දැවී ලකුණු 126\r\n(පැතුම් නිස්සංක නොදැවී 60, ශිරාන් රත්නායක 29, මල්ක මදුශංක 37/2)\r\nබ්ලූම්ෆීල්ඞ් සහ සී.සී.සී. කණ්ඩායම් අතර බ්ලූම්ෆීල්ඞ් ක්‍රීඩාංගණයේදී\r\nසී.සී.සී. පිලට පළමු ඉනිමේ ජයක්\r\nසී.සී.සී. - පළමු ඉනිම - ඕවර 90.3 කදී සියලුදෙනා දැවී ලකුණු 445\r\n(සචිත් පතිරණ 168, මාධව වර්ණපුර 85, ලසිත් අබේරත්න 25, කවින් බණ්ඩාර 24, රොන් චන්ද්‍රගුප්ත 20, ළහිරු මදුශංක 28, ළහිරු ගමගේ නොදැවී 23, රමේෂ් මෙන්ඩිස් 84/2, මලිත් ද සිල්වා 116/5)\r\nබ්ලූම්ෆීල්ඞ් - පළමු ඉනිම - ඕවර 100.3 කදී සියලුදෙනා දැවී ලකුණු 334\r\n(නිපුන් කරුණානායක 54, නිසල් ෆ්‍රැන්සිස්කෝ 72, රමේෂ් මෙන්ඩිස් 46, ප්‍රමෝද් හෙට්ටිවත්ත 78, තිරාන් ධනපාල 27, සචිත් පතිරණ 91/4, අශාන් ප්‍රියංජන් 49/3)\r\nසී.සී.සී. - දෙවැනි ඉනිම - ඕවර 58.2 කදී කඩුලු 8 ක් දැවී ලකුණු 310\r\n(කවීන් බණ්ඩාර 85, මාධව වර්ණපුර 20, සචිත් පතිරණ 84, ළහිරු මදුශංක නොදැවී 52, මනෙල්ක ද සිල්වා 27, ළහිරු සමරකෝන් 75/4, මලිත් ද සිල්වා 56/3)\r\nමූවර්ස් සහ රාගම කණ්ඩායම් අතර මුවර්ස් ක්‍රීඩාංගණයේදී\r\nරාගමට පළමු ඉනිමේ ජයක්\r\nරාගම - පළමු ඉනිම - ඕවර 83 කදී සියලුදෙනා දැවී ලකුණු 380\r\n(ළහිරු මිලන්ත 112, රොෂේන් සිල්වා 37, ජනිත් ලියනගේ 97, ඉශාන් ජයරත්න 63, තරිඳු රත්නායක 93/3, කෝසල කුලසේකර 32/2, සජීව වීරකෝන් 95/2)\r\nමූවර්ස් - පළමු ඉනිම - ඕවර 60 කදී සියලුදෙනා දැවී ලකුණු 241\r\n(පබසර වඩුගේ 29, තිලක්ෂ සුමනසිරි 22, චාමර සිල්වා 121, දෙනුවන් රාජකරුණා 20, අමිල අපෝන්සු 79/6, නිශාන් පිරීස් 41/2)\r\nරාගම - දෙවැනි ඉනිම - ඕවර 70 කදී කඩුලු 5 ක් දැවී ලකුණු 317\r\n(උදාර ජයසුන්දර 44, සමින්ද ප්‍රනාන්දු 36, ළහිරු මිලන්ත නොදැවී 150, රොෂේන් සිල්වා 38, සමීර ද සොයිසා නොදැවී 21, සඳකැන් පතිරණ 103/3, තරිඳු රත්නායක 69/2)\r\nමූවර්ස් - දෙවැනි ඉනිම - ඕවර 36 කදී කඩුලු 7 ක් දැවී ලකුණු 132\r\n(පබසර වඩුගේ 69, සහන් නානායක්කාර 42/3, අමිල අපෝන්සු 27/2, නිශාන් පිරීස් 58/2)"
    },
    {
        "content": "ජේසන් රෝයිගේ (180) සහ ජෝ රූට්ගේ (නොදැවී 91) වාර්තාගත සම්බන්ධතාව හමුවේ ඕස්ට්‍රේලියාවට එරෙහිව මෙල්බර්න් ක්‍රිකට් ක්‍රීඩාංගණයේදී ඊයේ (14 වැනිදා) පැවැති පළමු එක්දින තරගයෙන් කඩුලු 5 ක ජයක් වාර්තා කිරීමට එංගලන්ත කණ්ඩායම සමත් විය. \r\nජයග්‍රහණය සඳහා ලකුණු 305 ක ඉලක්කයක් හඹාගිය එංගලන්ත ක්‍රීඩකයෝ කඩුලු 5 ක් පමණක් දැවී පන්දු 7 ක් ඉතිරිව තිබියදී එම ඉලක්කය පසුකර ගියහ. පන්දු 110 කදී හතරේ පහර 5 ක් සමග නොදැවී ලකුණු 91 ක් රැස්කළ නායක ජෝ රූට්, එංගලන්ත කණ්ඩායම ජයග්‍රහණය කරා ගෙන ගියේය. \r\nඑහිදී ප්‍රවේගකාරී පිතිහරඹයක නිරත වූ ජේසන් රෝයි පන්දු 151 කදී හයේ පහර 5 ක් සහ හතරේ පහර 16 ක් සමග ලකුණු 180 ක් රැස්කරමින් එංගලන්ත කණ්ඩායමේ ජයග්‍රහණය සඳහා මනා අඩිතාලමක් දැමීය. එය ඔහුගේ ඉහළම එක්දින ඉනිම මෙන්ම එංගලන්ත පිතිකරුවකු එක්දින තරගයකදී රැස්කළ ඉහළම ලකුණු සංඛ්‍යාවද විය. ජෝ රූට් සමග එක්ව සිවුවැනි කඩුල්ල වෙනුවෙන් පන්දු 220 කදී ලකුණු 221 ක සම්බන්ධතාවක් ගොඩනැගීමටද රෝයි සමත් වූ අතර එය එංගලන්ත පිතිකරුවන් දෙදෙනෙක් එක්ව එක්දින තරගයක ඕනෑම කඩුල්ලක් වෙනුවෙන් ගොඩනැගූ තෙවැනි ඉහළම සම්බන්ධතාවද විය. \r\nමෙම තරගයේදී ඕස්ට්‍රේලියානු පන්දු යවන්නෝ දැඩි ලෙස පහර කෑමකට ලක් වූ අතර මිචෙල් ස්ටාර්ක්ගේ ඕවර 10 දී ලකුණු 71 ද, ඇඩම් සම්පාගේ ඕවර 10 දී ලකුණු 72 ද, පැට් කමින්ස් ඕවර 10 දී ලකුණු 63 ද රැස්කිරීමට එංගලන්ත පිතිකරුවෝ සමත් වූහ. එහිදී මිචෙල් ස්ටාර්ක් සහ පැට් කමින්ස් අතරේ කඩුලු 2 බැගින් බෙදී ගියේය. \r\nපළමුවෙන් පන්දුවට පහරදුන් ඕස්ට්‍රේලියානු කණ්ඩායම වෙනුවෙන් ශතකයක් ලබාගැනීමට ඒරන් ෆින්ච් (107) සමත් වූහ. පන්දු 119 කට මුහුණදුන් ෆින්ච්, සිය 9 වැනි එක්දින ශතකය හයේ පහර 3 කින් සහ හතරේ පහර 10 කින් අලංකාර කළේය. මිචෙල් මාෂ් (50) සමග එක්ව සිවුවැනි කඩුල්ල වෙනුවෙන් පන්දු 128 කදී ලකුණු 118 ක සම්බනධතාවක් ගොඩනැගීමටද ෆින්ච් සමත් විය. පන්දු 68 කදී වාර්තා වූ මාෂ්ගේ අර්ධ ශතකයට හයේ පහර 2 ක් සහ හතරේ පහර 2 ක් ඇතුළත් විය. \r\nහය වැනි කඩුල්ල වෙනුවෙන් පන්දු 61 කදී ලකුණු 80 ක සම්බන්ධතාවක් ගොඩනැගූ මාර්කස් ස්ටොයිනිස් (60) සහ ටිම් පේන් (27) ඕස්ට්‍රේලියානු ඉනිමේ ලකුණු සංඛ්‍යාව 300 සීමාවෙන් ඔබ්බට රැගෙන ගියහ. පන්දු 40 කදී වාර්තා වූ ස්ටොයිනිස්ගේ අර්ධ ශතකය හයේ පහර 2 කින් සහ හතරේ පහර 5 කින් සමන්විත විය.\r\nඕස්ට්‍රේලියාව  - ඕවර 50 කදී කඩුලු 8 ක් දැවී 304\r\n(ඒරන් ෆින්ච් 107, ස්ටීවන් ස්මිත් 23, මිචෙල් මාෂ් 50, මාර්කස් ස්ටොයිනිස් 60, ටිම් පේන් 27, ලයාම් ප්ලන්කට් 71/3, ආදිල් රෂීඞ් 73/2) \r\nඑංගලන්තය - ඕවර 48.5 කදී කඩුලු 5 ක් දැවී 308 \r\n(ජේසන් රෝයි 180, ජෝ රූට් නොදැවී 91, පැට් කමින්ස් 63/2, මිචෙල් ස්ටාක් 71/2) "
    },
    {
        "content": "ශ්‍රී ලංකා කණ්ඩායම මේ වන විට බෙහෙවින් අයසට පත්ව සිටින කණ්ඩායමක් වූවත් ශ්‍රී ලංකා කණ්ඩායම පුහුණුකිරීමේ අභියෝගය තමන් සතුටින් බාරගන්නා බව නව පුහුණුකරු චන්දික හතුරුසිංහ මහතා කියයි. බංග්ලාදේශ කණ්ඩායමේ හිටපු පුහුණුකරුවාද වන හතුරුසිංහ මහතා බංග්ලාදේශයේදී පැවැත්වෙන තුන්කොන් තරගාවලිය සඳහා ශ්‍රී ලංකා කණ්ඩායම සමගින් බංග්ලාදේශයට යාමෙන් පසුව පැවැති පළමු වැනි පුවත් පත් සාකච්ඡාවේදී එසේ කියා සිටියේය. \r\n“ශ්‍රී ලංකා කණ්ඩායමට ගොඩාක් දියුණු වෙන්න තියෙනවා” යයි කී හතුරුසිංහ මහතා ඉදිරියේදී ශ්‍රී ලංකා කණ්ඩායමට එම අභියෝග ජයගත හැකිවෙතැයි සුබවාදීව පසුවෙයි. මේ වන විට ශ්‍රී ලංකා කණ්ඩායමේ නායකත්වය මෙන්ම ක්‍රීඩක සංයුතියද බරපතළ වෙනස්කම් වලට ලක්කර තිබේ. \r\n“මේ අභියෝගය බාරගත්තේ ඉතාමත් උද්යෝගයෙන්. මගේ වර්තමාන කණ්ඩායම සතු දස්කම් සම්බන්ධයෙන් මම මහත් උද්යෝගිමත් ස්ථාවරයක සිටිනවා” යයිද 49 වියැති හතුරුසිංහ මහතා පැවසීය. \r\nශ්‍රී ලංකාව, බංග්ලාදේශය සහ සිම්බාබ්වේ අතර පැවැත්වෙන තුන්කොන් එක්දින තරගාවලිය අද (15 වැනිදා) ආරම්භ විය. එහි පළමු තරගය බංග්ලාදේශ සහ සිම්බාබ්වේ කණ්ඩායම් අතර අද පැවැත්වෙයි. ශ්‍රී ලංකාව සහ සිම්බාබ්වේ කණ්ඩායම් අතර තරගය 17 වැනිදා (බදාදා) පැවැත්වේ. ශ්‍රී ලංකාව සහ බංග්ලාදේශය අතර තරගය 19 වැනිදා පැවැත්වෙයි. \r\nවත්මන් එක්දින කණ්ඩායම් ශ්‍රේණිගත කිරීම අනුව බංග්ලාදේශය කණ්ඩායම ප්‍රසාද ලකුණු 92 ක් සමගින් 7 වැනි ස්ථානයේ රැඳී සිටින අතර ප්‍රසාද ලකුණු 88 ක් පමණක් හිමි ශ්‍රී ලංකා කණ්ඩායම 8 වැනි ස්ථානය දක්වා පහත වැටී සිටී. එක්දින ශ්‍රේණිගත ලයිස්තුවේ පහළින් සිටි බංග්ලාදේශ කණ්ඩායම 7 වැනි ස්ථානය දක්වා ඉහළ නැගීමේදී ඒ වෙනුවෙන් කණ්ඩායමට ගුරුහරුකම් දුන් පුහුණුකරුවා චන්දික හතුරුසිංහ මහතාය. ඒ අතරවාරයේදී ශ්‍රී ලංකාවේදී පැවැති ටෙස්ට්, එක්දින සහ විස්සයි-20 තරගාවලි තුනම සමකරගැනීමටද බංග්ලාදේශ ක්‍රීඩකයෝ සමත් වූහ. \r\nශ්‍රී ලංකා කණ්ඩායම ශ්‍රේණිගත ලයිස්තුවේ පහළ වැටීමට ප්‍රධාන හේතුවක් වූයේ පසුගිය වසරේදී මුහුණ දුන් පරාජයන් වැලයි. ශ්‍රී ලංකා කණ්ඩායම වසර 2017 දී මුහුණ දුන් එක්දින තරග 29 න් ජයගත හැකිවූයේ තරග 5 ක් පමණි. එය වසර 1987 න් පසු ශ්‍රී ලංකා කණ්ඩායම මුහුණ දුන් වඩාත්ම අභාග්‍යසම්පන්න වර්ෂය 2017 ලෙසින් සැලකේ. \r\nතමන්ගේ පැරණි කණ්ඩායම වූ බංග්ලාදේශ පිල වෙනුවෙන් තවමත් ලැදියාවක් තිබේද යන්න කළ විමසීමේදී “එහෙම එකක් නෑ” යයි කී හතුරුසිංහ මහතා තුන්කොන් තරගාවලිය සම්බන්ධයෙන් බංග්ලාදේශ පිලට සුබ පැතුවේය. \r\n“මා ඔවුන් එක්ක ළඟින් වැඩ කරලා තියෙනවා. මා ඔවුන්ව හොඳින් දන්නවා. ඒත් ශ්‍රී ලංකා කණ්ඩායම හොඳින් තරග කරනවා දකින්න මට අවශ්‍යයි” යයිද හතුරුසිංහ මහතා පැවසීය. \r\nමේ අතර ශ්‍රී ලංකා නායක ඇන්ජලෝ මැතිව්ස් කියා සිටියේ නැවතත නායකත්වයට පත්වීම සම්බන්ධයෙන් තමන් සතුටට පත්වන බවයි. \r\n“මා එය නැවත බලාපොරොත්තු වුණේ නෑ. ඒත් දැන් මම ඒ අභියෝග වලට මුහුණ දීමට බලාපොරොත්තුවෙන් සිටිනවා” යයිද මැතිව්ස් පැවසීය. \r\nතරගාවලියේ සියලුම තරග මධ්‍යාහ්න 12.00 ට (ශ්‍රී ලංකාවේ වේලාවෙන් දහවල් 11.30 ට) ආරම්භ වේ."
    },
    {
        "content": "බංග්ලාදේශය සහ සිම්බාබ්වේ අතර බංග්ලදේශයේ ශ්‍රේ බංග්ලා ක්‍රීඩාංගණයේදී අද  (15 වැනිදා) පැවැති තරගයෙන් සිම්බාබ්වේ කණ්ඩායමට එරෙහිව කඩුලු 8 ක පහසු ජයක් අත්කර ගැනීමට බංග්ලාදේශ කණ්ඩායම සමත් විය.\r\nජයග්‍රහණය සඳහා ලකුණු 171 ක ඉලක්කයක් හඹාගිය බංග්ලාදේශ ක්‍රීඩකයෝ ඕවර 28.3 ක් අවසානයේ කඩුලු 2 ක් පමණක් දැවී එම ඉලක්කය පසුකර ගියෝය. ටමීම් ඉක්බාල් (නොදැවී 84) සහ මුෂ්ෆිකුර් රහීම් (නොදැවී 17) එක්ව තෙවැනි කඩුල්ල වෙනුවෙන් පන්දු 56 කදී ලකුණු 63 ක නොබිඳණු සම්බන්ධතාවක් ගොඩනගමින් බංග්ලාදේශ කණ්ඩායම ජයග්‍රහණය කරා ගෙන ගියහ.\r\nපන්දු 93 කට මුහුණදුන් ටමීම් ඉක්බාල් සිය 24 වැනි එක්දින අර්ධ ශතකය හයේ පහරකින් සහ හතරේ පහර 8 කින් සැරසිය. සකීබ් අල් හසන් (37) සමග එක්ව දෙවැනි කඩුල්ල වෙනුවෙන් පන්දු 91 කදී ලකුණු 78 ක සම්බන්ධතාවක් ගොඩනැගීමටද ඉක්බාල් සමත් වූ අතර පන්දු 46 කදී වාර්තා වූ සකීබ්ගේ ඉනිම හතරේ පහර 5 කින් සමන්විත විය.\r\nබංග්ලාදේශ පිල වෙනුවෙන් දක්ෂ පන්දු යැවීමක නිරත වූ සකීබ් අල් හසන්, ලකුණු 43 කට කඩුලු 3 ක් දවාගත්තේ සිම්බාබ්වේ කණ්ඩායමේ නායක ග්‍රේම් ක්‍රීමර්ගේ කඩුල්ලද සමගිනි. සිම්බාබ්වේ කණ්ඩායම අඩු ලකුණු සංඛ්‍යාවකට සීමා කිරීම සඳහා සකීබ්ට අනගි සහායක් දුන් රුබෙල් හුසේන් සහ මුස්ටෆිසුර් රෙහෙමාන් කඩුලු 2 බැගින් දවාගත්හ.\r\nසිම්බාබ්වේ ඉනිමේ වැඩිම ලකුණු ලාභියා වූ සිකන්දර් රාසා පන්දු 99 කදී හයේ පහර 2 ක් සහ හතරේ පහර 2 ක් සමගින් ලකුණු 52 ක් රැස්කළේය. පීටර් මුවර් (33) සමග එක්ව හයවැනි කඩුල්ල වෙනුවෙන් පන්දු 84 කදී ලකුණු 50 ක සම්බන්ධතාවක් ගොඩනැගීමටද රාසා සමත් විය. අර්ධ ශතකය ලබාගැනීමෙන් අනතුරුව රාසා දුවද්දි දවාගැනීමට සකීබ් අල් හසන් සහ මුෂ්ෆිකුර් රහීම් සමත් වීමත් සමග එම සම්බන්ධතාව නිමාවට පත් විය.\r\nසිම්බාබ්වේ පිල - ඕවර 49 කදී සියලු දෙනා දැවී 170\r\n(හැමිල්ටන් මසකඞ්සා 15, බ්‍රෙන්ඩන් ටේලර් 24, සිකන්දර් රාසා 52, පීටර් මුවර් 33, සකීබ් අල් හසන් 43/3, රුබෙල් හුසේන් 24/2, මුස්තෆිසුර් රෙහෙමාන් 29/2)\r\nබංග්ලාදේශ පිල - ඕවර 28.3 කදී කඩුලු 2 ක් දැවී 171\r\n(ටමීම් ඉක්බාල් නොදැවී 84, එනමුල් හක් 19, සකීබ් අල් හසන් 37, මුෂ්ෆිකුර් රහීම් නොදැවී 14, සිකන්දර් රාසා 53/2)"
    },
    {
        "content": "‘ඩයලොග් 4G - සන්ඬේ ටයිම්ස්’ වසරේ ජනප්‍රියම පාසල් ක්‍රිකට් ක්‍රීඩකයා තේරීමේ තරගයේ (2018) 15 වැනි සතිය නිමාවන විට සමස්ත ලංකා පාසල් කාණ්ඩයේ පළමු ස්ථානයේ රැදී සිටින ඩෙලන් පීරිස් (ගල්කිස්ස සාන්ත තෝමස් විදුහල) සහ දෙවැනි ස්ථානයේ රැදී සිටින සචින් සිල්වා (බම්බලපිටිය ශාන්ත පීතර විදුහල) අතර පවතින පරතරය ඡන්ද 6979 ක් දක්වා ඉහළ ගොස් තිබේ. \r\n ගෙවී ගිය සතිය තුළදී ලබාගත් ඡන්ද 1,842 ත් සමගින් ඩෙලන් පීරිස් මේ වන විට මුළු ඡන්ද සංඛ්‍යාව 16,1956 ක් ලබා සිටියි. සචින් සිල්වා මේ වන විට ලබා සිටින මුළු ඡන්ද සංඛ්‍යාව 9,977 ක් වන අතර ගෙවී ගිය සතිය තුළදී ඔහු ලබාගෙන් ඇත්තේ ඡන්ද 1,153 ක් පමණි.   \r\nකොළඹ ඩී.එස්. සේනානායක විදුහලේ විහන් ගුණසේකර සහ කොළඹ ආනන්ද විදුහලේ අසෙල් සිගේරා පිළිවෙලින් ඡන්ද 4,591 ක් සහ 2,849 ක් බැගින් ලබා සමස්ත ලංකා පාසල් කාණ්ඩයේ තෙවැනි සහ සිවුවැනි ස්ථානවල රැදී සිටිති. \r\n කොළඹ කේරි විදුහලේ දෙනුවන් පෙරේරා ඡන්ද 8,251 ක් ලබාගනිමින් නැගී එන කාණ්ඩයේ පෙරමුණ ගෙන ඇති අතර රත්නපුර ශාන්ත ඇලවීෂියස් විදුහලේ කෙනුල ගුණරත්න ඡන්ද 5,310 ක් ලබාගනිමින් එම කාණ්ඩයේ දෙවැනි ස්ථානයේ පසුවේ. \r\n බාලිකා පාසල් කාණ්ඩයේ පෙරමුණ ගෙන සිටින නුගේගොඩ අනුලා විදුහලේ හර්ෂිතා සමරවික්‍රම සිය ඡන්ද සංඛ්‍යාව 5,155 ක් දක්වා වැඩිකරගෙන ඇති අතර එම කාණ්ඩයේ දෙවැනි ස්ථානයේ පසුවන ගම්පහ රත්නාවලී විදුහලේ පබසරා රණබාහු ලබා සිටින ඡන්ද සංඛ්‍යාව 3,754 කි. \r\n මෙම තරගයට අදාළ කූපන්පත් විජය පුවත්පත් සමාගමේ ලංකාදීප, අද, ඬේලි මිරර් සහ ඬේලි එෆ්.ටී. යන දිනපතා පුවත්පත්වලද, ‘සන්ඬේ ටයිම්ස්’ සහ ‘දේශය’ යන සති අන්ත පුවත්පත්වලද අන්තර්ගත වේ. තමන් කැමතිම පාසල් ක්‍රිකට් ක්‍රීඩකයා වෙනුවෙන් මනාප පළ කිරීම සඳහා ලබන වසරේ අප්‍රේල් මාසය දක්වා පාඨකයන්ට අවස්ථාව තිබේ. www.dialog.lk/cricket යන වෙබ් අඩවියට පිවිසීමෙන් අන්තර් ජාලය ඔස්සේ මනාප පළ කිරීමටද පාඨකයන්ට අවස්ථාව හිමිවේ. \r\n කූපන්පත් මගින් යොමු කෙරෙන මනාප සහ අන්තර් ජාලය මගින් පළකරන මනාප සතිපතා ගණනය කෙරෙන අතර එහි නිල ප්‍රතිඵල ‘සන්ඬේ ටයිම්ස්’ පුවත්පතේ මෙන්ම ‘සන්ඬේ ටයිම්ස්’ වෙබ් අඩවියේද ‘ලංකදීප’ පුවත් පතේ සහ ‘කෙළිමඬළ’ වෙබ් අඩවියේත් පළකෙරේ."
    },
    {
        "content": "ඕස්ට්‍රේලියාවේදී පැවැත්වෙන කාන්තා බිග් බෑෂ් විස්සයි20 ක්‍රිකට් තරගාවලියේ චමරි අතපත්තු ක්‍රීඩා කරන මෙල්බර්න් රෙනෙගේඞ්ස් කණ්ඩායමට එරෙහිව අද (15 වැනිදා) පැවැති තරගයෙන් ලකුණු 4 ක තියුණු ජයක් අත්කර ගැනීමට හෝබාට් හරිකේන්ස් කණ්ඩායම සමත් විය. \r\nජයග්‍රහණය සඳහා ලකුණු 121 ක ඉලක්කයක් හඹාගිය මෙල්බර්න් රෙනෙගේඞ්ස් කණ්ඩායමට ඕවර 20 අවසානයේ කඩුලු 6 ක් දැවී රැස්කරගත හැකි වූයේ ලකුණු 116 ක් පමණි. මෙල්බර්න් කණ්ඩායමේ වැඩිම ලකුණු ලාභිණිය බවට පත් වූ ඇමී සැටර්ත්වයිට් පන්දු 58 කදී හතරේ පහර 9 ක් සමගින් ලකුණු 65 ක් රැස්කළාය. \r\nමෙල්බර්න් ඉනිමේ පස්වැනි පිතිකාරිණිය ලෙස පිටියට පිවිසි චමරි අතපත්තුට පන්දු 25 කදී හතරේ පහරක් සමගින් රැස්කරගත හැකි වූයේ ලකුණු 19 ක් පමණි. බෘක් හෙප්බර්ම්ගේ පන්දුවක් හමුවේ වෙරෝනිකා පයික් අතට උඩ පන්දුවක් දෙමින් චමරි පිටියෙන් ඉවත්ව ගියාය. \r\nපළමුවෙන් පන්දුවට පහරදුන් හෝබාට් හරිකේන්ස් කණ්ඩායම ඕවර 20 ක් අවසානයේ ලකුණු 120 ක් රැස්කළ අතර වේදා ක්‍රිෂ්ණමුත්තු පන්දු 35 කදී හතරේ පහර 6 ක් සමග ලකුණු 40 ක් රැස්කරමින් හෝබාට් ඉනිමේ ලකුණු සංඛ්‍යාව ඉහළ දැමුවාය. \r\nහෝබාට් හරිකේන්ස් පිල - ඕවර 20 කදී කඩුලු 9 ක් දැවී 120 \r\n(ස්ටෙෆානි ඩෆාරා 28, වේදා ක්‍රිෂ්ණමූර්ති 40, ජෝජියා රෙඞ්මයින් 20, ලියා ටහූහූ 25/3, හේලි ජෙන්සෙන් 11/2, ජෝජියා වර්හැම් 22/2) \r\nමෙල්බර්න් රෙනෙගේඞ්ස් පිල - ඕවර 20 කදී කඩුලු 6 ක් දැවී 116  \r\n(එමා ඉංලිස් 14, ඇමී සැටර්ත්වයිට් 68, චමරි අතපත්තු 19, බෘක් හෙප්බර්ම් 24/3) "
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ හයවැනි සතිය අවසාන වන විට ‘ඒ’ ශ්‍රේණිය යටතේ පැවැත්වෙන තරගාවලියේ ‘ඒ’ කාණ්ඩයේ පෙරමුණ ගැනීමට ප්‍රසාද ලකුණු 66.76 ක් ලබාගත් කෝල්ට්ස් කණ්ඩායම සමත්වී ඇති අතර. ‘බී’ කාණ්ඩයේ පෙරමුණ ගැනීමට ප්‍රසාද ලකුණු 82.445 ක් ලබාගත් හලාවත මේරියන්ස් කණ්ඩායම සමත්වී ඇත.\r\nමේ වනවිය තරග හයකට සහභාගිවී ඇති කෝල්ට්ස් කණ්ඩායම තරග දෙකක් ජයගෙන එක් තරගයක් පරාජයට පත්වී තරග තුනක් ජය පරාජයෙන් තොරව අවසන් කරගෙන ඇති අතර හලාවත මේරියන්ස් කණ්ඩායම තරග පහකට සහභාගිවී ඉන් තරග හතරක් ජයගෙන එක් තරගයක ලකුණු සමවීමෙන් අවසන්වී ඇත"
    },
    {
        "content": "ගම්පොල වික්‍රමබාහු ජාතික පාසලට එරෙහිව ගොඩිගමුවේදී පැවැති අන්තර් පාසල් වයස 13 න් පහළ ‘සිංගර් කුසලාන’ ක්‍රිකට් තරගාවලියේ II කොටසේ පෙර අර්ධ අවසන් පූර්ව තරගයේදී ලබාගත් ප්‍රසාද ලකුණු සංඛ්‍යාව අනුව ධර්මාලෝක විදුහල අර්ධ අවසන් පූර්ව වටයට සුදුසුකම් ලැබීය. \r\nඑහිදී නොදැවී ලකුණු 152 ක් රැස්කිරීමට කැලණිය ශ්‍රී ධර්මාලෝක විදුහලේ බොදුනු ජනෝදිත් සමත් වූ අතර ඔහුගේ ඉනිමට හයේ පහර 3 ක් සහ හතරේ පහර 16 ක් ඇතුළත් විය. හෙලන්ත විදුරංග (98) සමග එක්ව පළමු කඩුල්ල වෙනුවෙන් ලකුණු 196 ක සම්බන්ධතාවක් පිහිටුවීමටද ජනෝදිත් සමත් විය. \r\nධර්මාලෝක විදුහල පළමු ඉනිම - ඕවර 54.3 කදී කඩුලු 4 ක් දැවී 326 \r\n(බොදුනු ජනෝදිත් නොදැවී 152, හෙලන්ත විදුරංග 98, පහන් බාලසූරිය 47) \r\nවික්‍රමබාහු ජාතික පාසල පළමු ඉනිම - ඕවර 38 කදී කඩුලු 5 ක් දැවී 160 \r\n(නිම්නද සොයිසා 80, සම්පත් අලහකෝන් නොදැවී 29, අශාන් වීරක්කොඩි 17, කවිඳු ලක්ෂාන් 22/2, උදිත ෂෙහාන් 28/2) "
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘බී’ ශ්‍රේණිය යටතේ පැවැත්වෙන තරගාවලියේ පස්වැනි සතිය අවසාන වන විට ප්‍රසාද ලකුණු සටහනේ පෙරමුණ තවදුරටත් රැකගැනීමට ප්‍රසාද ලකුණු 57.905 ක් ලබාගත් ගුවන් හමුදා ක්‍රීඩා සමාජය සමත්විය.\r\nතරග පහකට සහභාගිවී ඇති ගුවන් හමුදා ක්‍රීඩා සමාජය තරග දෙකක් ජයගෙන එක් තරගයක් පරාජයට පත්වී ඇති අතර තරග දෙකක් ජය පරාජයෙන් තොරව අවසන් කරගෙන ඇත.\r\nප්‍රසාද ලකුණු 49.245 ක් ලබාගත් නාවික හමුදා ක්‍රීඩා සමාජයට ප්‍රසාද ලකුණු සටහනේ දෙවැනි ස්ථානය හිමිවී ඇති අතර ප්‍රසාද ලකුණු 45.090 ක් ලබාගත් පොලිස් ක්‍රීඩා සමාජය ප්‍රසාද ලකුණු සටහනේ තෙවැනි ස්ථානය හිමිකර ගෙන ඇත."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කෝට්ටේ ආනන්ද ශාස්ත්‍රාල විද්‍යාලයට එරෙහිව කඩුලු 10 ක ජයක් ලබාගැනීමට කෑගලු විද්‍යාලය සමත්විය. මෙම තරගය කෝට්ටේ ආනන්ද ශාස්ත්‍රාල විද්‍යාලීය ක්‍රීඩාංගණයේදී පැවැත්විණි.\r\nකෑගලු විද්‍යාලයේ සචින් නිමේෂ් කඩුලු 8 ක් දවාගනිමින් තරගය පුරා පන්දුවෙන් දස්කම් දැක්වීය.\r\nකෑගලු විද්‍යාලය - පළමු ඉනිම - ඕවර 65.1 කදී කඩුලු 7 ක් දැවී ලකුණු 335\r\n(උමේෂ් චානක 75, තරිඳු සඳරුවන් 66, මදුශාන් ගුණසිංහ 63, පේසල ප්‍රභාත් 45, විශ්වක රණසිංහ 38, පුලස්ති අනුරාධ 34, ඉසුරු අරවින්ද 51/2, නදීශ් යසිරු 75/2)\r\nආනන්ද ශාස්ත්‍රාල විද්‍යාලය - පළමු ඉනිම - ඕවර 45 කදී සියලුදෙනා දැවී ලකුණු 185\r\n(තිමිර මල්ශාන් 88, තරූෂ නිම්සර 42, තරිඳු සඳරුවන් 39/3, සචින් නිමේෂ් 42/3, මදුශාන් ගුණසිංහ 32/2)\r\nආනන්ද ශාස්ත්‍රාල විද්‍යාලය - දෙවැනි ඉනිම - ඕවර 42 කදී සියලුදෙනා දැවී ලකුණු 150\r\n(තිමිර මල්ෂාන් 72, තරූෂ නිම්සර 27, සචින් නිමේෂ් 44/5, තරිඳු සඳරුවන් 33/2)\r\nකෑගලු විද්‍යාලය - දෙවැනි ඉනිම - ඕවර 0.1 කදී කිසිවකු නොදැවී ලකුණු 04"
    },
    {
        "content": "අන්තර් සාමාජ පළමු පෙළ ක්‍රිකට් තරගාවලියේ ‘ඒ’ ශ්‍රේණිය යටතේ හයවැනි සතිය අවසාන වනවිට ද්‍රවිඩ සංගම් පිල නියෝජනය කරන මනෝජ් සරත්චන්ද්‍ර තරග හයකට සහභාගීවී ලකුණු 553 ක් ලබාගනිමින් තරගාවලියේ දැනට වැඩිම ලකුණු ලබාගත් පිතිකරුවා බවට පත්වී ඇත. මනෝජ් සරත්චන්ද්‍ර මෙවර තරගාවලියේදී  ශතක තුනක් සහ එක් අර්ධ ශතකයක් රැස්කර ඇති අතර බදුරලිය සහ යුදහමුදා කණ්ඩායම් වලට එරෙහිව නොදැවී ලකුණු 119 බැගින් රැස්කරගත් ඔහු ඉනිමකදී ලබාගත් ඉහළම ලකුණු සංඛ්‍යාව විය.\r\nබ්ලූම්ෆීල්ඞ් පිලට එරෙහිව ද්විත්ව ශතකයක් (නොදැවී 202) ලබාගත් කෞෂාල් සිල්වා මෙවර තරගාවලියේදී පිතිකරුවකු විසින් ඉනිමකදී රැස්කළ වැඩිම ලකුණු සංඛ්‍යාවේ වාර්තාවට හිමිකම් කියන්නේය.\r\nතරග පහකට සහභාගීවී කඩුලු 39 ක් බිද හෙළමින් මේ වනවිට තරගාවලියේ වැඩිම කඩුලු ලාභීයා බවට පත්වන්නට වමතින් දඟපන්දු යවන හලාවත මේරියන්ස් කණ්ඩායමේ මාලින්ද පුෂ්පකුමාර සමත්වී ඇත. ඉනිම පහකදී කඩුලු 5 බැගින් දවාගත් පුෂ්පකුමාර කඩුලු 10 බැගින් එක් අවස්ථාවකදී දවාගෙන ඇත.\r\nමාලින්ද පුෂ්පකුමාරට අභියෝගයක් වෙමින් ඔහු පසුපසින්ම පැමිණෙන වරාය අධිකාරිය කණ්ඩායමේ චානක කොමසාරූ සහ එන්.සී.සී. කණ්ඩායමේ ලසිත් ඇඹුල්දෙණිය තරග පහකදී කඩුලු 34 බැගින් දවාගැනීමට සමත් වූහ. \r\nතරගාවලියේ දැනට වාර්තාවී ඇති ඉනිමක හොදම පන්දු යැවීම එන්.සී.සී. පිලට එරෙහිව වාර්තා කිරීමට යුදහමුදා පිල නියෝජනය කරමින් පිට දඟපන්දු යවන දුශාන් විමුක්ති (108/9) සමත්වී තිබේ. වනිඳු හසරංග (සී.සී.සී.) සහ සඳකැන් පතිරණ (මූවර්ස්) කඩුලු අට බැගින් දවාගැනීමට සමත්ව සිටිති. \r\nතරගයක හොදම පන්දු යැවීම බදුරලිය කණ්ඩායමට එරෙහිව වාර්තා කිරීමට වරාය අධිකාරිය කණ්ඩායම නියෝජනය කරන චානක කොමසාරූ (73/12) සමත්වී ඇත. කෝල්ට්ස් කණ්ඩායම නියෝජනය කරන ප්‍රභාත් ජයසූරිය සහ මූවර්ස් කණ්ඩායමේ සඳකැන් පතිරණ කඩුලු 11 බැගින් දවාගනිමින් තරගයක හොඳම පන්දු යැවීම් අතර දෙවැනි සහ තෙවැනි ස්ථානයේ පසුවන්නේය.\r\nමේ වනවිට තරගාවලියේදී ද්විත්ව ශතක රැස්කිරීමට කෞෂාල් සිල්වා (එස්.එස්.සී) සහ සංගීත් කුරේ (කෝල්ට්ස්) සමත්වී ඇති අතර මනෝජ් සරත්චන්ද්‍ර (ද්‍රවිඩ සංගමය) ශතක තුනක්ද ප්‍රීමෝෂ් පෙරේරා (මූවර්ස්), දිමුත් කරුණාරත්න (එස්.එස්.සී.), ඕෂධ ප්‍රනාන්දු (හලාවත මේරියන්ස්), චාමර සිල්වා (මූවර්ස්) සහ ළහිරු මිලන්ත (රාගම) ශතක දෙක බැගින් රැස්කරමින් තරගාවලිය පුරා පිත්තෙන් දස්කම් දක්වති.\r\nගෙවිගිය සති අන්තයේදී වාර්තා වූ ශතක හතරෙන් ශතක දෙකකට හිමිකම් කීමට රාගම පිලේ ළහිරු මිලන්ත සමත්විය. මූවර්ස් පිලට එරෙහිව පළමු ඉනිමේදී ලකුණු 112 ක් සහ දෙවැනි ඉනිමේදී නොදැවී ලකුණු 150 ක් රැස්කිරීමට ළහිරු මිලන්ත සමත් වූයේය. සී.සී.සී. පිලේ සචිත් පතිරණත්, මූවර්ස් පිලේ චාමර සිල්වාත් වාර්තාවූ අනෙක් ශතක දෙකට හිමිකම් කියූහ.\r\nගෙවීගිය සති අන්තයේදී ශතකය පෙනි පෙනී දැවීගිය පිතිකරුවන් අතරට රාගම කණ්ඩායමේ ජනිත් ලියනගේ (97), කෝල්ට්ස් කණ්ඩායමේ ප්‍රියමාල් පෙරේරා (92), ඇතුළත් වූහ. \r\nවරාය අධිකාරියේ චානක කොමසාරූ කඩුලු 10 ක්ද සැරසන්ස් පිලේ රොෂාන් ජයතිස්ස සහ චතුර රංදුණු, බදුරලිය පිලේ නන්ද්‍රාස් ප්‍රසාද්, බ්ලූම්ෆීල්ඞ් පිලේ මලිත් ද සිල්වා, රාගම පිලේ අමිල අපෝන්සු කඩුලු 8 බැගින් දවාගනිමින් ගෙවිගිය සති අන්තයේදී පන්දුවෙන් දස්කම් දැක්වූහ. මදුක ලියනපතිරනගේ (වරාය අධිකාරිය), ඩිල්රුවන් පෙරේරා (කෝල්ට්ස්) සහ මල්ක මදුශංක (යුදහමුදාව) ඉනිමකදී කඩුලු 5 බැගින් දවාගත් පන්දු යවන්නෝ වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී පස්යාල මහා විද්‍යාලයට එරෙහිව ඉනිමක සහ ලකුණු 78 ක ජයක් ලබාගැනීමට මිරීගම බණ්ඩාරනායක විද්‍යාලය සමත්විය. මෙම තරගය රන්පොකුණුගම විද්‍යාලීය ක්‍රීඩාංගණයේදී පැවැත්විණි.\r\nමිරීගම බණ්ඩාරනායක විද්‍යාලයේ ශාන් කවිශ්ක ලකුණු 25 කට කඩුලු 7 ක් දවාගනිමින් තරගය පුරා පන්දුවෙන් දස්කම් දැක්වීය.\r\nපස්යාල මහා විද්‍යාලය - පළමු ඉනිම - ඕවර 18.1 කදී සියලුදෙනා දැවී ලකුණු 39\r\n(චමින් මලිත් 15/4, ශාන් කවිශ්ක 12/3)\r\nබණ්ඩාරනායක විද්‍යාලය - පළමු ඉනිම - ඕවර 32.4 කදී සියලුදෙනා දැවී ලකුණු 197\r\n(චමෝද් මංජුල 43, කවිඳු චන්දුක 29, රවිඳු ශෙහාන් 26, දිනූශ දිසානායක 33/3)\r\nපස්යාල මහා විද්‍යාලය - දෙවැනි ඉනිම - ඕවර 21.5 කදී සියලුදෙනා දැවී ලකුණු 80\r\n(ශාන් කවිශ්ක 1344, රවිඳු ශෙහාන් 13/2, රවිඳු නිපුන් 15/2, සුපුන් තාරුක 21/2)"
    },
    {
        "content": "සංචාරක පාකිස්තාන කණ්ඩායමට එරෙහිව හැමිල්ටන්හිදී අද (16 වැනිදා) පැවැති සිවුවැනි එක්දින තරගයෙන් කඩුලු 5 ක පහසු ජයක් අත්කර ගැනීමට සත්කාරක නවසීලන්ත කණ්ඩායම සමත් විය. ජයග්‍රහණය සඳහා ලකුණු 263 ක ඉලක්කයක් හඹාගිය නවසීලන්ත ක්‍රීඩකයෝ ඕවර 45.5 ක් අවසානයේ කඩුලු 5 ක් පමණක් දැවී එම ඉලක්කය පසුකර ගියහ. \r\nහෙන්රි නිකලස් (නොදැවී 52) සහ කොලින් ඩි’ග්‍රෑන්ඞ්හෝම් (නොදැවී 74) එක්ව හයවැනි කඩුල්ල වෙනුවෙන් පන්දු 65 කදී ලකුණු 109 ක නොබිඳුණ සම්බන්ධතාවක් ගොඩනගමින් නවසීලන්ත කණ්ඩායම ජයග්‍රහණය කරා ගෙන ගියහ. පන්දු 70 කදී වාර්තා වූ නිකලස්ගේ අර්ධ ශතකයට හතරේ පහර 3 ක් ඇතුළත් වූ අතර පන්දු 40 කදී වාර්තා වූ ග්‍රෑන්ඞ්හෝම්ගේ අර්ධ ශතකය හයේ පහර 5 කින් සහ හතරේ පහර 7 කින් සමන්විත විය. \r\nඅරම්භක කඩුල්ල වෙනුවෙන් පන්දු 102 කදී ලකුණු 88 ක සම්බන්ධතාවක් ගොඩනැගූ මාටින් ගප්ටිල් (31) සහ කොලින් මුන්රෝ (56) නවසීලන්ත කණ්ඩායමේ ජයග්‍රහණය සඳහා මනා අඩිතාලමක් දැමූහ. පන්දු 42 කට මුහුණදුන් මුන්රෝ හයේ පහර 2 කින් සහ හතරේ පහර 8 කින් සිය අර්ධ ශතකය අලංකාර කළේය. \r\nඑහිදී පාකිස්තාන වේග පන්දු යවන්නන් දැඩි ලෙස පහර කෑමකට ලක් වූ අතර හසන් අලීගේ ඕවර 9 දී ලකුණු 60 ක්ද, රුම්මාන් රායිස්ගේ ඕවර 9 දී ලකුණු 59 ක්ද රැස්කිරීමට නවසීලන්ත පිතිකරුවෝ සමත් වූහ. පාකිස්තාන කණ්ඩායමේ සාර්ථකම පන්දු යවන්නා බවට පත්වූ ශඩාබ් ඛාන් ලකුණු 42 කට කඩුලු 3 ක් දවාගත්තේය. \r\nකාසියේ වාසිය දිනා පළමුවෙන් පන්දුවට පහරදුන් පාකිස්තාන කණ්ඩායම ඕවර 50 අවසානයේ කඩුලු 8 ක් දැවී ලකුණු 262 ක් ලබාගත් අතර පාකිස්තාන ඉනිමේ වැඩිම ලකුණු ලාභියා බවට පත් වූ මොහොමඞ් හෆීස් පන්දු 80 කදී හයේ පහර 4 ක් සහ හතරේ පහර 5 ක් සමගින් ලකුණු 81 ක් රැස්කළේය. \r\nනායක සර්ෆරාස් අහමඞ් (51) සමග එක්ව හයවැනි කඩුල්ල වෙනුවෙන් පන්දු 92 කදී ලකුණු 98 ක සම්බන්ධතාවක් ගොඩනැගීමටද හෆීස් සමත් වූ අතර පන්දු 46 කදී වාර්තා වූ අහමඞ්ගේ ඉනිමට හයේ පහර 3 ක් සහ හතරේ පහර 3 ක් ඇතුළත් විය. ඔවුන් දෙදෙනාට අමතරව ෆකාර් සමාන් (54) සහ හාරිස් සොහේල්ද (50) අර්ධ ශතක ලබාගනිමින් පාකිස්තාන කණ්ඩායමේ ලකුණු සංඛ්‍යාව ඉහළ දැමූහ. \r\nටිම් සවුති කඩුලු 3 ක් දවාගනිමින් පාකිස්තාන පිතිකරුවන් පීඩනයට පත් කළ අතර කේන් විලියම්සන් ලකුණු 32 කට කඩුලු 2 ක් දවාගත්තේ හාරිස් සොහේල්ගේ කඩුල්ලත් සමගිනි.  \r\nතරග 5 කින් සමන්විත එක්දින තරගාවලිය මේ වන විටත් 4-0 ක් ලෙස ජයගැනීමට නවසීලන්ය සමත්ව සිටින අතර දෙරට අතර පැවැත්වෙන අවසන් එක්දින තරගය 19 වැනිදා වෙලින්ග්ටන්හිදී පැවැත්වීමට නියමිතය. "
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී මහනුවර කිංග්ස්වුඞ් විද්‍යාලයට එරෙහිව කඩුලු 5 ක ජයක් හිමිකර ගැනීමට යාපනය ශාන්ත ජෝන් විද්‍යාලය සමත්විය. මෙම තරගය පේරාදේණිය විශ්වවිද්‍යාලීය ක්‍රීඩාංගණයේදී පැවැත්විණි.\r\nඑම්.අභානාෂ් කඩුලු 7 ක් දවාගනිමින් යාපනය ශාන්ත ජෝන් විද්‍යාලය වෙනුවෙන් පන්දුවෙන් දස්කම් දැක්වීය.\r\nකිංග්ස්වුඞ් විද්‍යාලය - පළමු ඉනිම - ඕවර 60.1 කදී සියලුදෙනා දැවී ලකුණු 124\r\n(දුලින් විජේනායක 36, හෂික ගමගේ 25, ජේ. සුදීශාන් 12/3, එම්.අභානාෂ් 19/2)\r\nශා. ජෝන් විද්‍යාලය - පළමු ඉනිම - ඕවර 48.3 කදී සියලුදෙනා දැවී ලකුණු 107\r\n(පී.සනුජන් 46, එම්.අභිනාෂ් 21, ලක්මාල් ද සිල්වා 20/3, දීඝායූ බණ්ඩාර 22/3, අනුල් සෙනවිරත්න 33/2)\r\nකිංග්ස්වුඞ් විද්‍යාලය - දෙවැනි ඉනිම - ඕවර 34.4 කදී සියලුදෙනා දැවී ලකුණු 70\r\n(කුෂාන් විතානාරච්චි 26, එම්.අභිනාෂ් 19/5, කේ.කපිල්රාජ් 22/4)\r\nශා. ජෝන් විද්‍යාලය - දෙවැනි ඉනිම - ඕවර 26.2 කදී කඩුලු 5 ක් දැවී ලකුණු 89\r\n(පී.සනුජන් 27, එම්.අභිනාෂ් 21, සෞම්‍ය පියසේන 15/2, ලක්මාල් ද සිල්වා 36/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ වෙස්ලි විද්‍යාලයට එරෙහිව ඉනිමක සහ ලකුණු 12 ක ජයක් හිමිකර ගැනීමට මහනුවර ත්‍රිත්ව විද්‍යාලය සමත්විය. මෙම තරගය කොළඹ වෙස්ලි විද්‍යාලීය ක්‍රීඩාංගණයේදී පැවැත්විණි.\r\nආර්.පිරීස්, ටී.පර්සිවෙල් සහ වී.නෙතුමාල් කඩුලු 5 බැගින් දවාගනිමින් මහනුවර ත්‍රිත්ව විද්‍යාලය වෙනුවෙන් පන්දුවෙන් දස්කම් දැක්වූහ.\r\nවෙස්ලි විද්‍යාලය - පළමු ඉනිම - ඕවර 13.5 කදී සියලුදෙනා දැවී ලකුණු 85\r\n(ශෙනාල් දංගල්ල නොදැවී 28, ආර්.පිරීස් 29/5, ටී.පර්සිවෙල් 56/5)\r\nත්‍රිත්ව විද්‍යාලය - පළමු ඉනිම - ඕවර 63 කදී කඩුලු 8 ක් දැවී ලකුණු 224\r\n(බී.බණ්ඩාර 69, කේ.සේනාධීර නොදැවී 43, ආර්.පිරීස් නොදැවී 28, ඒ.සේනාධීර 25, රාහුල් ගුණසේකර 34/2, ආකාශ් ඩාවුඞ් 38/2, මොහොමඞ් අයිබදුල්ලා 44/2)\r\nවෙස්ලි විද්‍යාලය - දෙවැනි ඉනිම - ඕවර 38.5 කදී සියලුදෙනා දැවී ලකුණු 127\r\n(මුවින් සුබසිංහ 40, තිසුරක අක්මීමන 29, වී.නෙතුමාල් 34/5, කේ.සේනාධීර 3542, ටී.පර්සිවෙල් 36/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී නුගේගොඩ ශාන්ත ජෝන් විද්‍යාලයට එරෙහිව කඩුලු 8 ක ජයක් හිමිකර ගැනීමට ගාල්ල විද්‍යාලෝක විද්‍යාලය සමත්විය. මෙම තරගය ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්විණි.\r\nගාල්ල විද්‍යාලෝක විද්‍යාලයේ සංජු ලක්ෂාන් සහ අවිශ්ක අනුරාධ අර්ධ ශතක රැස්කරමින් පිත්තෙන් දස්කම් දැක්වූ අතර නදීර ඉශාන් කඩුලු 7 ක් දවාගනිමින් පන්දුවෙන් දස්කම් දැක්වීය.\r\nශා. ජෝන් විද්‍යාලය - පළමු ඉනිම - ඕවර 40.4 කදී සියලුදෙනා දැවී ලකුණු 143\r\n(ටෙෂාන් මාලින්ද 38, සිල්වා කුමාර් 37, නදීර ඉශාන් 43/7)\r\nවිද්‍යාලෝක විද්‍යාලය - පළමු ඉනිම - ඕවර 65.5 කදී කඩුලු 9 ක් දැවී ලකුණු 188\r\n(සංජු ලක්ෂාන් 62, අවිශ්ක අනුරාධ 50, තනූශ සඳරුවන් 52/4, මිතිල පූර්ණජිත් 53/4)\r\nශා. ජෝන් විද්‍යාලය - දෙවැනි ඉනිම - ඕවර 38.5 කදී සියලුදෙනා දැවී ලකුණු 104\r\n(අශේන් මිලින්ද 28, රිශ්න චාමික 06/3)\r\nවිද්‍යාලෝක විද්‍යාලය - දෙවැනි ඉනිම - ඕවර 8.4 කදී කඩුලු 2 ක් දැවී ලකුණු 63\r\n(අවිශ්ක අනුරාධ 27)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මහනුවර ධර්මරාජ විද්‍යාලයට එරෙහිව ඉනිමක සහ ලකුණු 25 ක ජයක් හිමිකර ගැනීමට මහනුවර ශාන්ත අන්තෝනී විද්‍යාලය සමත්විය. මෙම තරගය මහනුවර ශාන්ත අන්තෝනී විද්‍යාලීය ක්‍රීඩාංගණයේදී පැවැත්විණි.\r\nඅර්ධ ශතකයක් (72) ලබාගනිමින් පිත්තෙන්ද ලකුණු 72 කට කඩුලු 9 ක් දවාගනිමින් පන්දුවෙන්ද දස්කම් දැක්වීමට නවෝද්‍ය විජේකුමාර සමත්වූ අතර තික්ෂණ ගුණසිංහ (නොදැවී 101) ශතකයක් රැස්කරමින් මහනුවර ශාන්ත අන්තෝනී විද්‍යාලය වෙනුවෙන් දස්කම් දැක්වීමට සමත්විය.\r\nධර්මරාජ විද්‍යාලය - පළමු ඉනිම - ඕවර 59.1 කදී සියලුදෙනා දැවී ලකුණු 118\r\n(ඉසුරු දයානන්ද 53, නවෝද්‍ය විජේකුමාර 43/6, ජනිඳු හිමසර 07/2)\r\nශා. අන්තෝනී විද්‍යාලය - පළමු ඉනිම - ඕවර 35 කදී කඩුලු 4 ක් දැවී ලකුණු 230\r\n(තික්ෂණ ගුණසිංහ නොදැවී 101, නවෝද්‍ය විජේකුමාර 72, ඩියෝන් කවිඳු 44, උපේන්ද්‍ර වර්ණකුළසූරිය 37/2)\r\nධර්මරාජ විද්‍යාලය - දෙවැනි ඉනිම - ඕවර 30.2 කදී සියලුදෙනා දැවී ලකුණු 87\r\n(සචින්ත දිසානායක 32, දුලාජ් බණ්ඩාර 28, ජනිඳු හිමසර 09/3, නවෝද්‍ය විජේකුමාර 29/3, නිම්නක ජයතිලක 28/2)"
    },
    {
        "content": "දීර්ඝ පසුබෑම් වැලකට මුහුණ දුන් 2017 වසර අමතක කළ ශ්‍රී ලංකා කණ්ඩායම නව නායකයකු මෙන්ම නව පුහුණුකරුවකු යටතේ නව වසරේදී තමන් මුහුණ දෙන පළමු වැනි අන්තර්ජාතික ක්‍රිකට් තරගයට සූදානම් වෙයි. නව වසරේ ශ්‍රී ලංකා කණ්ඩායම සහභාගි වන පළමු තරගය බංග්ලාදේශයට එරෙහිව මිර්පූර්හිදී හෙට (17 වැනිදා) ශ්‍රී ලංකාවේ වේලාවෙන් පෙරවරු 11.00 ට ආරම්භ වෙයි. මෙය බංග්ලාදේශය සහ සිම්බාබ්වේ කණ්ඩායම්ද සහභාගි වන තුන් කොන් තරගාවලියේ දෙවැනි තරගයයි.\r\nඅද තරගය පැවැත්වෙන මිර්පූර්හි ශ්‍රේ බංග්ලා ක්‍රීඩාංගණයේදී පැවැත්වෙන 100 වැනි එක්දින තරගයද මෙයයි. ඉතාමත්ම කෙටි කාලයකින් එක්දින තරග 100 කට සත්කාරකත්වය දැරූ ක්‍රීඩාංගණය ලෙසින්ද ශ්‍රේ බංග්ලා ක්‍රීඩාංගණය ක්‍රිකට් ඉතිහාසයට එක්වෙයි.\r\nඅලුත් නායකයකු කීවාට ඇන්ජලෝ මැතිව්ස් අලුත් නායකයකු නොවේ. 2015 ලෝක කුසලාන තරගාවලියේදී අර්ධ අවසන් පූර්ව තරගය දක්වා කණ්ඩායම කැඳවාගෙන ගිය හෙතෙම අවසන් වරට පැවැති (2014) ආසියානු කුසලාන එක්දින තරගාවලියේ කුසලානය කිහිලි ගන්නාගත් නායකයාද වෙයි.\r\nපුහුණුකරුවාද එහෙම පිටින්ම ආගන්තුකයකු නොවේ. වසර කිහිපයක්ම ශ්‍රී ලංකා ‘ඒ’ පිලේ පුහුණුකරුවා වී සිට ඉන් අනතුරුව ශ්‍රී ලංකා කණ්ඩායමේ සහාය පුහුණුකරුවා වූ චන්දික හතුරුසිංහ මහතාය.\r\nසමස්ත ශ්‍රී ලාංකීය ක්‍රිකට් ලෝලීන් අද තරගය දෙස දෑස් දල්වා බලා සිටින්නේ හතුරුසිංහ - මැතිව්ස් සංයෝගයෙන් ශ්‍රී ලංකා ක්‍රිකට් කණ්ඩායමේ දුර්භාග්‍යසම්පන්න සමය දුරුවේද යන්න දෙසයි. නායකත්වයෙන් ඉල්ලා අස්වූ ඇන්ජලෝ මැතිව්ස්ගේ හිත නැවත නායකත්වය බාරගැනීමට හදා දුන්නේද අනෙකකු නොව හතුරුසිංහ මහතාම බැවිනි.\r\nසිම්බාබ්වේ කණ්ඩායමට එරෙහිව ශ්‍රී ලංකාවේදී පැවැති තරගාවලියෙන් පසුව නායකත්වයෙන් ඉල්ලා අස්වූ මැතිව්ස් සිය නායකත්වයේ දෙවැනි ඉනිම අරඹන්නේද සිම්බාබ්වේ පිලටම එරෙහිවය.\r\nසිම්බාබ්බේ පිලේ හිටපු නායකයකු වන බ්‍රෙන්ඩන් ටේලර් මෙන්ම කයිල් ජාවිස්ද නැවතත් කණ්ඩායමට එක්ව සිටින අතර ශ්‍රී ලංකා එක්දින කණ්ඩායමෙන් ඉවත් කර සිටි දිනේෂ් චන්දිමාල් සහ කුසල් මෙන්ඩිස් දෙදෙනාත් යළි කණ්ඩායමට කැඳවා සිටිති ඇන්ජලෝ මැතිව්ස් හැරුණු විට ශ්‍රී ලංකා කණ්ඩායමේ හිටපු නායකයෝ තිදෙනෙක් සිටිති. උපුල් තරංග, චන්දිමාල් සහ තිසර පෙරේරා එම තිදෙනාය.\r\nබංග්ලාදේශ කණ්ඩායමේ ප්‍රධාන පුහුණුකරුවා වශයෙන් වසර තුනක් කටයුතු කළ හතුරුසිංහ මහතා ඩකාහි තත්ත්වයන් ගැන මනා වැටහීමකින් සිටී. ඒ සම්බන්ධයෙන් පුහුණුකරුවාට තිබෙන වැටහීම ශ්‍රී ලංකා පිලට මහඟු වාසියක් වනු ඇත.\r\nඅසේල ගුණරත්න, සුරංග ලක්මාල්, නුවන් ප්‍රදීප්, දුෂ්මන්ත චමීර සහ ෂෙහාන් මධුශංක යන වේග පන්දු යවන්නන් පිරිවරාගෙන සිටියද ශ්‍රී ලංකා කණ්ඩායමේ ඇති තරම් දඟ පන්දු යවන්නන්නෝද සිටිති."
    },
    {
        "content": "ඉන්දියාව සහ දකුණු අප්‍රිකාව අතර සෙන්චූරියන්හිදි පැවැත්වෙන දෙවැනි ටෙස්ට් තරගය දෙවැනි දිනය සඳහා අද (16 වැනිදා) නතර කරන විට ජයග්‍රහණය සදහා ලකුණු 287 ක ඉලක්කයක් හඹා යමින් සිටි ඉන්දියාව ලකුණු 35 කට කඩුලු 3 ක් අහිමිකර ගනිමින් දැඩි අසීරූතාවයකට පත්ව සිටියේය. දිනය නිමා වන විට චෙටේෂ්වර් පුජරා ලකුණු 11 ක් සහ පාර්තිව් පටේල් ලකුණු 5 ක් රැස්කරමින් නොදැවී කඩුල්ලේ රැඳී සිටියහ.\r\nදෙවැනි ඉනිම සදහා පන්දුවට පහරදෙමින් සිටි දකුණු අප්‍රිකාව තෙවැනි දිනයට ඊයේ (15 වැනිදා) තරගය නතර කරනවිට කඩුලු 2 ක් දැවී ලකුණු 90 ක් රැස්කරගෙන සිටියද ඊයේ දිනයේදී ඔවුන්ට සියලු දෙනා දැවී රැස්කිරීමට හැකිවූයේ ලකුණු 258 ක් පමණි.\r\nඅද දිනයේ පළමු කඩුල්ල ලෙස ලකුණු 80 ක් ලබාසිටි ඒ.බී. ඩිවිලියර්ස් දවාගනිමින් දකුණු අප්‍රිකාවට පීඩනයක් එල්ල කිරීමට මොහොමඩි ශාමී සමත් විය. පන්දු 121 කට මුහුණදුන් ඩිවිලියර්ස්ගේ ඉනිම හතරේ පහර 10 කින් අලංකාර විය. පළමු කඩුලු දෙක ලකුණු තුනක් තුළ දැවීයාමෙන් පසුව තෙවැනි කඩුල්ල සදහා එක්වූ ඩීන් එල්ගා සහ ඒ.බී. ඩිවිලියර්ස් ලකුණු 141 ක සම්බන්ධතාවයක් ගොඩනැගීමට සමත් විය.\r\nඩිවිලියර්ස් දැවියාමෙන් අනතුරුව තවත් ලකුණු 19 ක් තුළ ප්‍රබල පිතිකරුවන් දෙදෙනෙකුවූ ඩීන් එල්ගා සහ කුයින්ටන් ඩිකොක් ක්‍රීඩාගාරය වෙත යැවීමට මොහොමඞ් ශාමී සමත් විය.\r\nකඩුලු එකින් එක බිඳ වැටෙන විට එක් අන්තයක් ආරක්ෂා කරගනිමින් දකුණු අප්‍රිකානු ලකුණු පුවරුව ඉහළ දැමූ ෆෆ් ඩු ප්ලෙසී, ජස්ප්‍රීට් බුම්රාගේ පන්දුවක් හමුවේ ඔහු අතටම ලබාදුන් උඩපන්දුවක් හේතුවෙන් ලකුණු 48 කට දැවී ගියේය.\r\nවේගපන්දු යවන්නන්ට උචිත තණතීරුවේ පළමු ඉනිමේදී කඩුලු 4 ක් දවාගත් රවිචන්ද්‍රන් අශ්වින්ට දෙවැනි ඉනිමේදී දවාගැනීමට හැකිවූයේ දකුණු අප්‍රිකානු අවසන් පිතිකරුවා පමණි. අනෙක් කඩුලු නවයම වේගපන්දු යවන්නන්වූ මොහොමඞ් ශාමීට කඩුලු 4 ක්, ජස්ප්‍රීට් බුම්රාට කඩුලු 3 ක් සහ ඉෂාන්ත් ශර්මාට කඩුලු 2 ක් ලෙස බෙදී ගියහ.\r\nදකුණු අප්‍රිකා පළමු ඉනිම - සියලුදෙනා දැවී ලකුණු 335\r\nඉන්දියා පළමු ඉනිම - සියලුදෙනා දැවී ලකුණු 307    \r\nදකුණු අප්‍රිකා දෙවැනි ඉනිම - සියලුදෙනා දැවී ලකුණු 258\r\n(ඩීන් එල්ගා 61, ඒ.බී. ඩිවිලියර්ස් 80, ෆෆ් ඩු ප්ලෙසී 48, වර්නන් ෆිලැන්ඩර් 26, මොහොමඞ් ශාමී 49/4, ජස්ප්‍රීට් බුම්රා 70/3, ඉෂාන්ත් ශර්මා 40/2)\r\nඉන්දියා දෙවැනි ඉනිම - කඩුලු 3 ක් දැවී ලකුණු 35\r\n(ලුන්ගි ගිදී 14/2)"
    },
    {
        "content": "බංග්ලාදේශයේදී පැවැත්වෙන තුන්කොන් ක්‍රිකට් තරගාවලියේ ඩකාහිදි පැවැති දෙවැනි තරගයේදී ශ්‍රී ලංකාවට එරෙහිව ලකුණු 12 ක ජයක් හිමිකර ගැනීමට සිම්බාබ්වේ කණ්ඩායම අද (17 වැනිදා) සමත් විය.\r\nජයග්‍රහණය සදහා ලකුණු 291 ක ඉලක්කයක් හඹාගිය ශ්‍රී ලංකා පිලට ඕවර 48.1 කදී සියලු දෙනා දැවී රැස්කිරීමට හැකිවූයේ ලකුණු 278 ක් පමණි.\r\nඅවසන් ඕවර 10 දී සිම්බාබ්වේ පිල ලබාගත් ලකුණු 76 සිම්බාබ්වේ ජයග්‍රහණයේ තීරණාත්මක සාධකය විය.\r\nසිම්බාබ්වේ කණ්ඩායම ඕවර 50 අවසානයේ කඩුලු 6 ක් දැවී ලකුණු 290 ක් රැස්කිරීමට සමත් වූ අතර ශ්‍රී ලංකා පන්දු යවන්නන් හමුවේ අවසන් ඕවර 10 තුළදී ලකුණු 76 ක් ලබාගැනීමට සිම්බාබ්වේ පිතිකරුවෝ සමත් වූහ. එම කාලය ඇතුළත ඔවුන්ට අහිමි වූයේ කඩුලු 2 ක් පමණි. එහෙත් ශ්‍රී ලංකා පිතිකරුවන්ට ඉනිමේ 40 වැනි ඕවරයෙන් පසුව ලබාගත හැකිවූයේ ලකුණු 43 ක් පමණි.\r\nආරම්භයේදී ප්‍රවේගකාරී පිතිහරඹයක නිරත වුවද පසුව කඩුල්ල ආරක්ෂා කරගනිමින් තැන්පත් පිතිහරඹයක නිරතවු කුසල් පෙරේරා ලකුණු 80 ක් රැස්කර සිටියදි බ්ලෙසින් මුසරබානි වෙත දුන් උඩපන්දුව රැකගැනිම හේතුවෙන් ඔහුගේ ඉනිම අවසන්විය. සිය 9 වැනි එක්දින අර්ධ ශතකය ලබාගත් කුසල් පෙරේරා පන්දු 83 කට මුහුණදුන් අතර ඔහුගේ ඉනිමට හයේ පහර දෙකක් සහ හතරේ පහර 8 ක් ඇතුළත් විය. ලකුණු 57 දී සොලමන් මීරේට ලබාදුන් උඩපන්දුව සහ ලකුණු 77 දී පන්දු යැවූ ග්‍රේඒම් ක්‍රීමර් අතට නැවතත් දුන් උඩපන්දු ගිලිහියාම හේතුවෙන් කුසල් පෙරේරාට කඩුල්ලේ රැඳී සිටීමට දෙවතාවක්ම වාසනාව උදාවිය.\r\nමුළු ලකුණු සංඛ්‍යාව 181 ක් වනවිට ඇන්ජලෝ මැතිව්ස් (42) සිවුවැනි වැනි කඩුල්ල ලෙසත් දිනේෂ් චන්දිමාල් (34) පස්වැනි කඩුල්ල ලෙසත් දැවියාම නිසා ශ්‍රී ලංකාව දැඩි අසීරූතාවයට පත්විය.\r\nඇන්ජලෝ මැතිව්ස් ලකුණු ලබාගැනීමට පෙර කයිල් ජාවිස්ගේ පන්දුවක් හමුවේ කඩුල්ල මුවා කළේ යැයි කළ ඉල්ලිම ප්‍රධාන විනිසුරු විසින් ප්‍රතික්‍ෂේප කළ අතර ඊට එකඟ නොවූ සිම්බාබ්වේ නායකයා විනිසුරු තීරණය විමසීමේ ක්‍රමවේදය ඉල්ලා සිටියේය. පුණරූපන නැරඹීමේදී පන්දුව කඩුල්ල ඉහළින් ඇදී යන අයුරු දිස්විම හේතුවෙන් තෙවැනි විනිසුරු විසින් මැතිව්ස් දැවී නොගිය පිතිකරුවකු ලෙස නම් කළේය. ඒ අනුව සිම්බාබ්වේ කණ්ඩායම සතුව තිබූ එකම විනිසුරු තීරණය විමසීමේ ක්‍රමවේදයේ අවස්ථාව අහිමිව ගියේය.\r\nදිනේෂ් චන්දිමාල් දැවීයාමෙන් පසුව හත්වැනි පිතිකරු ලෙස පිටියට පිවිසි තිසර පෙරේරා විශිෂ්ට පිතිහරඹයක නිරත වෙමින් ශ්‍රී ලංකා පිලෙන් ගිලිහෙමින් තිබුණු තරගයේ ජයග්‍රහණය පිළිබඳව යළිත් බලාපොරොත්තු ඇති කිරීමට සමත්විය. අවසන් මොහොත වනතෙක් කණ්ඩායම වෙනුවෙන් හුදෙකළා සටනක නිරතවූ තිසර පෙරේරා දැවීයන විට පන්දු 37 කදී හයේ පහර තුනක් සහ හතරේ පහර පහක් සමගින් ලකුණු 64 ක් රැස්කිරීමට සමත්ව සිටියේය.\r\nලකුණු 10 ක් ලබා සිටියදි අකිල ධනංජය යැවූ පන්දුවකට කඩුල්ල මුවා කළේ යැයි කළ ඉල්ලීමකට ප්‍රධාන විනිසුරු විසින් දැවීයාමක් ලෙස නම් කළද ඉන් සැහිමකටෙ පත්නොවූ බ්‍රෙන්ඩන් ටේලර් විනිසුරු තීරණය විමසීමේ ක්‍රමවේදය ඉල්ලා සිටියේය. තෙවැනි විනිසුරු විසින් පුණරූපන නැරඹීමේදී පන්දුව පිත්තේ යම්තමින් ගෑවී යන ආකාරයක් දිස්වීම හේතුවෙන් බ්‍රෙන්ඩන් ටේලර් දැවී නොගිය පිතිකරුවකු ලෙස නම් කළේය.\r\nසිය 32 වැනි එක්දින අර්ධ ශතකය පන්දු 58 කදී ලබාගත් හැමිල්ටන් මසකඞ්සා ලකුණු 73 කදී පිටියෙන් ඉවත් කිරීමට අසේල ගුණරත්න සමත්විය. අතිරේක ක්‍රීඩක ධනුෂ්ක ගුණතිලක හට ලබාදුන් උඩපන්දුව රැකගැනිම නිසා දැවීගිය හැමිල්ටන් මසකඞ්සා පන්දු 83 කට මුහුණදුන් අතර ඔහුගේ ඉනිමට හතරේ පහර 10 ක් ඇතුළත් විය.\r\nවේගවත් පිතිහරඹයක නිරතවූ සීකන්දර් රාසා සිම්බාබ්වේ කණ්ඩායම ඉහළ ලකුණු සංඛ්‍යාවක් කරා රැගෙන යාමට දායක වෙමින් පන්දු 67 කදී ලකුණු 81 ක් නොදැවී රැස්කළ අතර ඔහුගේ ඉනිම හයේ පහරකින් සහ හතරේ පහර අටකින් අලංකාර විය.\r\nකාසියේ වාසිය දිනාගත් ශ්‍රී ලංකා කණ්ඩායමේ නායක ඇන්ජලෝ මැතිව්ස් පළමුව පන්දු යැවීමට තීරණය කළේය."
    },
    {
        "content": "නවසීලන්තයේදී පැවැත්වෙන වයස 19 න් පහළ ලෝක කුසලාන ක්‍රිකට් තරගාවලියේ ‘ඩී’ යටතේ ශ්‍රී ලංකාව සහ ඇෆ්ගනිස්තානය අතර වැන්ගරෙයිහිදී අද (17 වැනිදා) පැවැති තරගයෙන් ඩක්වත් ලුවිස් න්‍යායට අනුව ලකුණු 32 ක ජයක් අත්කර ගැනීමට ඇෆ්ගනිස්තානය සමත් විය.\r\nවර්ෂාව හේතුවෙන් ශ්‍රී ලංකා ඉනිම ඕවර 38 කට සීමා වූ අතර තරගය ජයගැනීම සඳහා එහිදී ඔවුන්ට ලකුණු 235 ක ඉලක්කයක් හිමිවිය. එහෙත් ඕවර 37.3 ක් අවසන් වන විට ශ්‍රී ලංකා කණ්ඩායමට සියලු දෙනා දැවී රැස්කරගත හැකි වූයේ ලකුණු 202 ක් පමණි.\r\nශ්‍රී ලංකා කණ්ඩායමේ ජයග්‍රාහී මාවත අවහිර කළ ඇෆ්ගනිස්තාන නායක නවීන් උල් හක් ලකුණු 35 කට කඩුලු 4 ක් දවාගත් අතර ශ්‍රී ලංතා ඉනිම සුනුවිසුණු කර දැමීම සඳහා ඔහුට අනගි සහායක් දුන් අස්මතුල්ලා සහ කුවායිස් අහමඞ් කඩුලු 2 බැගින් දවාගත්හ.\r\nශ්‍රී ලංකා ඉනිමේ වැඩිම ලකුණු ලාභියා බවට පත්වූ ජෙහාන් ඩැනියෙල් පන්දු 57 කදී හයේ පහර 3 ක් සහ හතරේ පහරක් සමග ලකුණු 48 ක් රැස්කළ අතර අර්ධ ශතකය පෙනී පෙනී සිටියදී ඉතා අවාසනාවන්ත ලෙස නවීන් උල් හක්ගේ පන්දුවක් හමුවේ අස්මතුල්ලා අතට උඩපන්දුවක් දෙමින් දැවී ගියේය.\r\nක්‍රිෂාන් ආරච්චිගේ හයේ පහර 2 ක් සහ හතරේ පහරක් සමග ලකුණු 41 ක්ද, අෂේන් බණ්ඩාර හයේ පහර 2 ක් සහ හතරේ පහර 4 ක් සමග ලකුණු 38 ක්ද, නායක කමිඳු මෙන්ඩිස් හයේ පහරක් සහ හතරේ පහර 2 ක් සමග ලකුණු 32 ක්ද රැස්කළ නමුත් ශ්‍රී ලංකා කණ්ඩායම පරාජයෙන් ගළවා ගැනීමට තරම් එම ඉනිම් ප්‍රමාණවත් නොවීය.\r\nපළමුවෙන් පන්දුවට පහරදුන් ඇෆ්ගනිස්තාන කණ්ඩායමට සාර්ථක ආරම්භයක් ලබාදුන් ඊබ්‍රහීම් සද්රාන් (86) සහ ඉක්‍රම් අලී ඛිල් (55) දෙවැනි කඩුල්ල වෙනුවෙන් පන්දු 163 කදී ලකුණු 115 ක සම්බන්ධතාවක් ගොඩනැගීමට සමත් වූහ. පන්දු 112 කදී වාර්තා වූ සද්රාන්ගේ අර්ධ ශතකයට හයේ පහර 5 ක් සහ හතරේ පහරක් ඇතුළත් වූ අතර පන්දු 89 කදී වාර්තා වූ ඉක්‍රම්ගේ අර්ධ ශතකය හතරේ පහර 4 කින් සමන්විත විය.\r\nපන්දු 44 කදී හයේ පහරක් සහ හතරේ පහර 9 ක් සමගින් වේගවත් ලකුණ 63 ක් රැස්කළ ඩර්විෂ් රසූලි ඇෆ්ගනිස්තාන කණ්ඩායමේ ලකුණු සංඛ්‍යාව ඉහළ දැමීය. ඒ සඳහා ඔවුට අනගි සහායක් දුන් නිසර් වාඩට් හතරේ පහර 3 ක් සමගින් ලකුණු 25 ක්ද, අස්මතුල්ලා හයේ පහරක් සහ හයේ පහරක් සමගින් ලකුණු 20 ක්ද රැස්කළහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී වෙන්නප්පුව ශාන්ත ජෝසප් වාස් විද්‍යාලයට එරෙහිව ඉනිමක සහ ලකුණු 14 ක ජයක් හිමිකර ගැනීමට කැළණිය ගුරුකුළ විද්‍යාලය සමත්විය. මෙම තරගය මහර බන්ධනාගාර ක්‍රීඩාංගණයේදී පැවැත්විණි.\r\nකැළණිය ගුරුකුළ විද්‍යාලයේ ලිකාශන් සසංග සහ මලිඳු විදුරංග කඩුලු 6 බැගින් දවාගනිමින් පන්දුවෙන් දස්කම් දැක්වූහ.\r\nජෝසප් වාස් විද්‍යාලය - පළමු ඉනිම - ඕවර 23.2 කදී සියලුදෙනා දැවී ලකුණු 42\r\n(ලිකාශන් සසංග 03/4, මලිඳු විදුරංග 18/4)\r\nගුරුකුළ විද්‍යාලය - පළමු ඉනිම - ඕවර 48.2 කදී සියලුදෙනා දැවී ලකුණු 145\r\n(ලිකාශන් සසංග 37, කෙමිර නයනතරු 21, ප්‍රවීන් නිමේෂ් 20, ආකාශ් කනිෂ්ක 43/4, සොහාන් අනුරුද්ධ 11/3)\r\nජෝසප් වාස් විද්‍යාලය - දෙවැනි ඉනිම - ඕවර 38.5 කදී සියලුදෙනා දැවී ලකුණු 89\r\n(තිලාන් ප්‍රදීප්ත 34, නවෝද් පිරීස් 24, පෘතුවි රුසාර 32/3, නුවන් චානක 07/2, ලිකාශන් සසංග 11/2, මලිඳු විදුරංග 15/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී අම්බලංගොඩ ධර්මාශෝක විද්‍යාලයට එරෙහිව කඩුලු 8 ක ජයක් හිමිකර ගැනීමට කොළඹ ඩි.එස්. සේනානායක විද්‍යාලය සමත්විය. මෙම තරගය බණ්ඩාරගම මහජන ක්‍රීඩාංගණයේදී පැවැත්විණි.\r\nකොළඹ ඩි.එස්. සේනානායක විද්‍යාලයේ මුදිත ලක්ෂාන් දෙවැනි ඉනිමේදි කඩුලු 5 ක්ද සචින්ත හෙට්ටිගේ ඉනිම දෙකේදී කඩුලු 6 ක් දවාගනිමින් තරගය පුරා පන්දුවෙන් දස්කම් දැක්වූහ.\r\nඩි.එස්. සේනානායක විද්‍යාලය - පළමු ඉනිම - ඕවර 49.3 කදී සියලුදෙනා දැවී ලකුණු 210\r\n(විහන් ගුණසේකර 49, මුදිත ලක්ෂාන් 48, සඳරු චන්දික 37, විනුක දිල්ෂාන් 55/4, ඉමේෂ් මෙන්ඩිස් 32/3)\r\nධර්මාශෝක විද්‍යාලය - පළමු ඉනිම - ඕවර 38.3 කදී සියලුදෙනා දැවී ලකුණු 92\r\n(නිමේෂ් මෙන්ඩිස් 26, චමිඳු දිල්ශාන් 24, සචින්ත හෙට්ටිගේ 25/3, මෙතුෂාන් තිළිණ 10/2)\r\nධර්මාශෝක විද්‍යාලය - දෙවැනි ඉනිම - ඕවර 49 කදී සියලුදෙනා දැවී ලකුණු 140\r\n(සචින් සංගීත් 42, උෂාන් ඉමන්ත 35, මුදිත ලක්ෂාන් 50/5, සචින්ත හෙට්ටිගේ 36/3)\r\nඩි.එස්. සේනානායක විද්‍යාලය - දෙවැනි ඉනිම - ඕවර 3 කදී කඩුලු 2 ක් දැවී ලකුණු 24\r\n(විනුක දිල්ෂාන් 08/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කෝට්ටේ ශ්‍රී ජයවර්ධනපුර මහා විද්‍යාලයට එරෙහිව ඉනිමක සහ ලකුණු 103 ක ජයක් හිමිකර ගැනීමට මහනුවර ශාන්ත අන්තෝනි විද්‍යාලය සමත්විය. මෙම තරගය කෝට්ටේ මහ නගරසභා ක්‍රීඩාංගණයේදී පැවැත්විණි.\r\nනවෝද්‍ය විජේකුමාර අර්ධ ශතකයක් (88) සහ කඩුලු 5 ක්ද සතීෂ් වික්‍රමාරච්චි කඩුලු 5 ක් දවාගනිමින් මහනුවර ශාන්ත අන්තෝනී විද්‍යාලය වෙනුවෙන් දස්කම් දැක්වූහ.\r\nශා. අන්තෝනි විද්‍යාලය - පළමු ඉනිම - ඕවර 59.1 කදී සියලුදෙනා දැවී ලකුණු 347\r\n(නවෝද්‍ය විජේකුමාර 88, කල්හාර සේනාරත්න 74, ගිහාන් අචින්ත 50, තීක්ෂණ ගුණසිංහ 39, ජනුයිදු හිම්සර 36, ඩියන් ස්ටෝටර් 32, ඉශාර ශමින්දික 5044, ලක්ෂිත කුමාර 122/3, සම්පත් නිස්සංක 4142)\r\nශ්‍රී ජයවර්ධනපුර විද්‍යාලය - පළමු ඉනිම - ඕවර 44.5 කදී සියලුදෙනා දැවී ලකුණු 114\r\n(චමෝද් සුපුන් 32, සනුජල කාරියවසම් නොදැවී 23, ගිහාන් බොතේජූ 23, සතීෂ් වික්‍රමාරච්චි 17/5, නවෝද්‍ය විජේකුමාර 43/5)\r\nශ්‍රී ජයවර්ධනපුර විද්‍යාලය - දෙවැනි ඉනිම - ඕවර 45 කදී සියලුදෙනා දැවී ලකුණු 130\r\n(ගිහාන් බොතේජු නොදැවී 34, බුද්ධිල චාමින්ද 32, කල්හාර සේනාරත්න 29/3, ගිහාන් අචින්ත 31/3)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී රත්ගම දේවපතිරාජ විද්‍යාලයට එරෙහිව ලකුණු 11 ක ජයක් හිමිකර ගැනීමට මාතලේ ශාන්ත තෝමස් විද්‍යාලය සමත්විය. මෙම තරගය මාතලේ ශාන්ත තෝමස් විද්‍යාලීය ක්‍රීඩාංගණයේදී පැවැත්විණි.\r\nශශික සෙනෙවිරත්න කඩුලු 6 ක් සහ මොහොමඞ් ඉස්මයිල් කඩුලු 5 ක් දවාගනිමින් මාතලේ ශාන්ත තෝමස් විද්‍යාලය වෙනුවෙන් පන්දුවෙන් දස්කම් දැක්වූහ.\r\nශා. තෝමස් විද්‍යාලය - පළමු ඉනිම - ඕවර 38.5 කදී සියලුදෙනා දැවී ලකුණු 147\r\n(නිම්සර විජේතුංග 39, දීමන්ත සේනානායක නොදැවී 21, ජීවක ශශීන් 26/4, පැතුම් මෙන්ඩිස් 44/4)\r\nදේවපතිරාජ විද්‍යාලය - පළමු ඉනිම - ඕවර 37 කදී සියලුදෙනා දැවී ලකුණු 133\r\n(ජීවක සශේන් 46, පවන් සංදීප් 34, චාමික සඳරුවන් නොදැවී 22, ශශික සෙනෙවිරත්න 54/6, චානක රාජපක්ෂ 13/2)\r\nශා. තෝමස් විද්‍යාලය - දෙවැනි ඉනිම - ඕවර 47.3 කදී සියලුදෙනා දැවී ලකුණු 202\r\n(ශෙහාන් අවංජය 63, ලිහාජා ජයසුන්දර 52, දිමන්ත සේනානායක 22, පැතුම් මෙන්ඩිස් 6644, සුධීර වීරරත්න 68/4, ධීරක ශශේන් 39/2)\r\nදේවපතිරාජ විද්‍යාලය - දෙවැනි ඉනිම - ඕවර 53.3 කදී සියලුදෙනා දැවී ලකුණු 205\r\n(රවීන් යසස් 68, ශෙහාන් හසරංග 39, සුධීර වීරරත්න 20, මොහොමඞ් ඉස්මයිල් 77/5, දීමන්ත සේනානායක 44/4)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී සඳලංකා මධ්‍ය මහා විද්‍යාලයට එරෙහිව කඩුලු 10 ක ජයක් හිමිකර ගැනීමට කටුගස්තොට ශ්‍රී රාහුල විද්‍යාලය සමත්විය. මෙම තරගය කටුගස්තොට ශ්‍රී රාහුල විද්‍යාලීය ක්‍රීඩාංගණයේදී පැවැත්විණි.\r\nකටුගස්තොට ශ්‍රී රාහුල විද්‍යාලය වෙනුවෙන් පිත්තෙන් දක්වමින් අර්ධ ශතක රැස්කිරීමට මදුශාන් අසේල (84) සහ ළහිරු විජේරත්න (නොදැවී 65) සමත්වූ අතර මදුශාන් පරණවිතාන කඩුලු 7 ක් සහ දිල්ශාන් අරඹේගෙදර කඩුලු 6 ක් දවාගනිමින් තරගය පුරා පන්දුවෙන් දස්කම් දැක්වූහ.\r\nමදුභාෂණ අබේරත්න (73), සහ චලිත චමෝද් (62) අර්ධ ශතක රැස්කරමින් පිත්තෙන්ද සෞම්‍ය නිවන්තක කඩුලු 5 ක් දවාගනිමින් පන්දුවෙන්ද සඳලංකා මධ්‍ය මහා විද්‍යාලය වෙනුවෙන් දස්කම් දැක්වූහ.\r\nසඳලංකා ම.ම. විද්‍යාලය - පළමු ඉනිම - ඕවර 40.3 කදී සියලුදෙනා දැවී ලකුණු 161\r\n(චලිත චමෝද් 62, මදුභාෂණ අබේරත්න 24, මදුශාන් පරණවිතාන 60/5, දිල්ශාන් අරඹේගෙදර 37/3)\r\nශ්‍රී රාහුල විද්‍යාලය - පළමු ඉනිම - ඕවර 81 කදී සියලුදෙනා දැවී ලකුණු 313\r\n(මදුශාන් අසේල 84, ළහිරු විජේරත්න නොදැවී 65, තරිඳු ෆොන්සේකා 36, ජනිත් මෛත්‍රී 34, ක්‍රිශාන්ත කුමාර 23, මදුශාන් පරණවිතාන 21, සෞම්‍ය නිවන්තක 106/5, විනෝද් චතුරංග 93/2)\r\nසඳලංකා ම.ම. විද්‍යාලය - දෙවැනි ඉනිම - ඕවර 58.5 කදී සියලුදෙනා දැවී ලකුණු 186\r\n(මදුභාෂණ අබේරත්න 73, බිනෝද් චතුරංග 35, සෞම්‍ය නිවන්තක 28, දිල්ශාන් අරඹේගෙදර 54/3, ළහිරු විජේරත්න 05/2, මදුශාන් පරණවිතාන 73/2)\r\nශ්‍රී රාහුල විද්‍යාලය - දෙවැනි ඉනිම - ඕවර 4.5 කදී කිසිවකු නොදැවී ලකුණු 38\r\n(ළහිරු විජේරත්න නොදැවී 25)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ ලුම්බිණි විද්‍යාලයට එරෙහිව ඉනිමක සහ ලකුණු 84 ක ජයක් හිමිකර ගැනීමට කොළඹ ආනන්ද විද්‍යාලය ඊයේ (17 වැනිදා) සමත්විය. මෙම තරගය කෝල්ට්ස් ක්‍රීඩාංගණයේදී පැවැත්විණි.\r\nකොළඹ ආනන්ද විද්‍යාලය වෙනුවෙන් අර්ධ ශතකයක් (70) ලබාගනිමින් පිත්තෙන්ද කඩුලු 9 ක් දවාගනිමින් පන්දුවෙන්ද දස්කම් දැක්වීමට අසෙල් සිගේරා සමත්වූ අතර චාමික ගුණසේකර කඩුලු 6 ක් දවාගැනීමටද සමත්විය.\r\nලුම්බිණි විද්‍යාලය - පළමු ඉනිම - ඕවර 38.1 කදී සියලුදෙනා දැවී ලකුණු 139\r\n(විනූ හේවාලංකාර 34, අමිත දාබරේ 29, දුශාන් ප්‍රනාන්දු 26, අසෙල් සිගේරා 33/5, චාමික ගුණසේකර 25/2)\r\nආනන්ද විද්‍යාලය - පළමු ඉනිම - ඕවර 78.1 කදී කඩුලු 8 ක් දැවී ලකුණු 339\r\n(අසෙල් සිගේරා 70, ශාමල් හිරුෂාන් නොදැවී 61, ළහිරු හිරන්ය 54, දමින්ද රේෂාන් 40, කමේෂ් නිර්මාල් 36, කනිෂ්ක රංතිලකගේ 35, විමුක්ති කුළතුංග 109/5, විමූ හේමාලංකාර 32/2)\r\nලුම්බිණි විද්‍යාලය - දෙවැනි ඉනිම - ඕවර 34.2 කදී සියලුදෙනා දැවී ලකුණු 116\r\n(සඳුනිල් සංකල්ප 36, චාමික ගුණසේකර 28/4, අසෙල් සිගේරා 30/4)"
    },
    {
        "content": "නැවත වතාවක් පාදයේ කලව පිටුපස මස්පිඬුවේ ආබාධයට ලක්වීම නිසා බංග්ලාදේශ සංචාරය අතර මග නවතා ආපසු සියරට පැමිණීමට සිදුවන තත්ත්වයකට ඇන්ජලෝ මැතිව්ස් මුහුණ දී සිටී. බංග්ලාදේශයෙන් ලැබෙන ආරංචි මාර්ග වලින් කියැවෙන්නේ තුන්කොන් තරගාවලියේ ඉදිරි තරග වලදී දිනේෂ් චන්දිමාල් නායකත්වයට පත්වීමට ඉඩ ඇති බවයි.\r\nසීමිත ඕවර තරග සඳහා ශ්‍රී ලංකා පිලේ නායකත්වය වෙනස් කිරීමේදී ඇන්ජලෝ මැතිව්ස් මෙන්ම දිනේෂ් චන්දිමාල්ගේත් නම් ඒ සඳහා සාකච්ඡාවට බඳුන් වී තිබිණ. අවසානයේදී සීමිත ඕවර තරග වලදී නායකත්වය මැතිව්ස්ට පැවරීමට තීරණය වූ නමුත් එතෙක් එක්දින කණ්ඩායමෙන් ඉවත්ව සිටි දිනේෂ් චන්දිමාල් නැවත වරක් එක්දින කණ්ඩායමට එක්කර ගැනිණ.\r\nචන්දිමාල් මේ වන විට ශ්‍රී ලංකා ටෙස්ට් කණ්ඩායමේ නායකත්වයද දරයි.\r\nඑක්දින තරග සඳහා ප්‍රමාණවත් නොවන පිතිකරුවකු ලෙසින් හඳුන්වන ලද චන්දිමාල් නැවතත් එක්දින කණ්ඩායමට එක්වීමෙන් පසුව මුහුණ දුන් පළමු තරගයේදීම පන්දු 33 කින් ලකුණු 34 ක් ලබාගත්තේ හතරේ පහර 3 ක් සහ හයේ පහරක්ද සිය ඉනිමට ඇතුළත් කරමිනි.\r\nබංග්ලාදේශය සහ ශ්‍රී ලංකාව අතර හෙට පැවැත්වීමට නියමිත තරගය වෙනුවෙන් අද පැවැති පුහුණු සැසියට මැතිව්ස් සහභාගි නොවීය. පුහුණුකරු චන්දික හතුරුසිංහ මහතා සහ දිනේෂ් චන්දිමාල් හෙට තරගය සම්බන්ධයෙන් සැලසුම් සකස් කරමින් සිටියහ.\r\nශ්‍රී ලංකා කණ්ඩායම ඊයේ පැවැති තරගයේදී සිම්බාබ්වේ පිල හමුවේ පරාජය වූ අතර බංග්ලාදේශය පළමු තරගයේදීම ජයග්‍රහණය කළේ සිම්බාබ්වේ පිල පරදවමිනි. ශ්‍රී ලංකා කණ්ඩායමේ පිතිහරඹ පුහුණුකරු තිලාන් සමරවීර මහතා කීවේ සිම්බාබ්වේ තරගයේදී ශ්‍රී ලංකා කණ්ඩායම හැකියාවේ තරමට ක්‍රීඩා නොකළ නමුත් ඉලක්කය අබියසටම ගිය බවයි.\r\n“මෙතන තියෙන හොඳ දේ තමයි අපට තවත් තරග 3 ක් ඉතිරිවෙලා තියෙන එක”\r\n“සිම්බාබ්වේ පිලට හමුවේ අපේ නියම දස්කම් දැකගන්න ලැබුණේ නෑ. ඒත් අපි ඉලක්කය ආසන්නයටම ආවා. අපේ නියම දස්කම් වලට ක්‍රීඩා කළොත් හෙට අපට හොඳ තරගයක් කරන්න පුළුවන් වේවි” යයි තිලාන් සමරවීර මහතා ඩකාහි වාර්තාකරුවන්ට පැවසීය.\r\nකෙසේ වෙතත් පළමු තරගයේදී ලද පරාජය සම්බන්ධයෙන් සමරවීර මහතා එතරම් විස්සෝප නොවෙයි.\r\n“මේ වගේ තුන්කොන් තරගාවලියකදී ඒ වගේ දෙයක් වෙන්න පුළුවන්. ඒත් වැදගත් දේ වෙන්නේ ඒවායින් පාඩමක් ඉගෙන ගෙන ඉදිරියට යාමයි” යයිද සමරවීර මහතා වාර්තාකරුවන්ට පැවසීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මොරටුව වේල්ස් කුමර විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ මහනාම විද්‍යාලය ඊයේ (17 වැනිදා) සමත්විය. මෙම තරගය රත්මලානේදී පැවැත්විණි.\r\nපවන් රත්නායක, විනුක රූබසිංහ සහ හේෂාන් හෙට්ටිආරච්චි අර්ධ ශතක රැස්කරමින් කොළඹ මහනාම විද්‍යාලය වෙනුවෙන් පිත්තෙන් දස්කම් දැක්වූ අතර ළහිරු විතාන කඩුලු 6 ක් දවාගනිමින් පන්දුවෙන් දස්කම් දැක්වීය.\r\nමහනාම විද්‍යාලය - පළමු ඉනිම - ඕවර 71.5 කදී සියලුදෙනා දැවී ලකුණු 236\r\n(පවන් රත්නායක 51, බිශාන් මෙන්ඩිස් 48, හේෂාන් හෙට්ටිආරච්චි 30, වත්සල පෙරේරා 27, පවන්ත වීරසිංහ 24, සවිඳු පිරීස් 40/3)\r\nවේල්ස් කුමර විද්‍යාලය - පළමු ඉනිම - ඕවර 60.5 කදී සියලුදෙනා දැවී ලකුණු 198\r\n(අවිඳු ප්‍රනාන්දු 63, විශ්ව පිරීස් 34, සුහත් මෙන්ඩිස් 32, සඳුන් ප්‍රනාන්දු 20, සවිඳු පිරීස් 20, ළහිරු විතාන 34/6, හෂාන් සංදීප 42/2, හේෂාන් හෙට්ටිආරච්චි 56/2)\r\nමහනාම විද්‍යාලය - පළමු ඉනිම - ඕවර 68 කදී කඩුලු 9 ක් දැවී ලකුණු 204\r\n(විනුක රූබසිංහ 84, හේෂාන් හෙට්ටිආරච්චි නොදැවී 54, සොනෙල් දිනූශ 21, කෞමාල් නානායක්කාර 37/3, විශ්ව පිරීස් 36/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මාතර ශාන්ත සර්වේශස් විද්‍යාලයට එරෙහිව ලකුණු 140 ක ජයක් හිමිකර ගැනීමට කොළඹ ශාන්ත පීතර විද්‍යාලය ඊයේ (17 වැනිදා) සමත්විය. මෙම තරගය මාතර උයන්වත්ත ක්‍රීඩාංගණයේදී පැවැත්විණි.\r\nකොළඹ ශාන්ත පීතර විද්‍යාලයේ මොහොමඞ් අමීන් ලකුණු 37 කට කඩුලු 8 ක්ද සචින් සිල්වා ලකුණු 44 කට කඩුලු 6 ක්ද දවාගනිමින් පන්දුවෙන් දස්කම් දැක්වූහ.\r\nශශික දුල්ශාන් ලකුණු 68 කට කඩුලු 8 ක් දවාගනිමින් මාතර ශාන්ත සර්වේශස් විද්‍යාලය වෙනුවෙන් පන්දුවෙන් දස්කම් දැක්වීය.\r\nශා. පීතර විද්‍යාලය - පළමු ඉනිම - ඕවර 60.1 කදී සියලුදෙනා දැවී ලකුණු 138\r\n(පබසර හේරත් නොදැවී 36, ශලිත් ප්‍රනාන්දු 23, ශශික දුල්ශාන් 28/4, තිලාන් ප්‍රශාන් 24/2, චරිත් හර්ෂණ 41/2)\r\nශා. සර්වේශස් විද්‍යාලය - පළමු ඉනිම - ඕවර 33.1 කදී සියලුදෙනා දැවී ලකුණු 66\r\n(මොහොමඞ් අමීන් 11/3, සචින් සිල්වා 14/3, පබසර හේරත් 07/2, තාරික් සබූර් 14/2)\r\nශා. පීතර විද්‍යාලය - දෙවැනි ඉනිම - ඕවර 45.4 කදී සියලුදෙනා දැවී ලකුණු 137\r\n(සුලක්ෂණ ප්‍රනාන්දු 34, ශැනන් ප්‍රනාන්දු 26, ශශික දුල්ශාන් 40/4, කේශර නුවන්ත 41/4)\r\nශා. සර්වේශස් විද්‍යාලය - දෙවැනි ඉනිම - ඕවර 51.3 කදී සියලුදෙනා දැවී ලකුණු 69\r\n(පුෂ්පික දිල්ශාන් 32, මොහොමඞ් අමීන් 26/5, සචින් සිල්වා 30/3)"
    },
    {
        "content": "සුනිල් ගවස්කාර්ගෙන් පසුව ටෙස්ට් ශ්‍රේණිගත කිරීම්හි ප්‍රසාද ලකුණු 900 සිමාව පසුකළ පළමු පිතිකරුවා වීමට විරාට් කෝලී සමත්විය. ප්‍රසාද ලකුණු 880 ක් ලබාසිටි කෝලී සෙන්චූරියන්හිදි දකුණු අප්‍රිකාව සමගින් පැවැති දෙවැනි ටෙස්ට් තරගයේදී ලබාගත් ලකුණු 153 හේතුවෙන් ප්‍රසාද ලකුණු 900 කඩයිම පසුකිරීමට අවස්ථාව හිමිවිය.\r\n1979 දී ලන්ඩන් ඕවල් පිටියේදී පැවැති තම 50 වැනි ටෙස්ට් තරගයට ක්‍රීඩාකළ ගවස්කාර් එහිදි අමතක නොවන ඉනිමක් ක්‍රීඩා කරමින් රැස්කළ ලකුණු 221 හේතුවෙන් ප්‍රසාද ලකුණු 916 දක්වා ඉහළ නැගීමට හැකිවිය. ප්‍රසාද ලකුණු 900 සීමාව පසුකළ ලොව 31 වැනි පිතිකරුවා වන්නට විරාත් කෝලීට හැකිවිය. මේ දක්වා ටෙස්ට් ශ්‍රේණිගත කිරීම්හි ඉහළම ප්‍රසාද ලකුණු සංඛ්‍යාව වූ ප්‍රසාද ලකුණු 961 ට ඩොනල්ඞ් බ්‍රැඞ්මන් හිමිකම් කියන අතර ඕස්ටේ්‍රලියා කණ්ඩායමේ නායක ස්ටීවන් ස්මිත් ප්‍රසාද ලකුණු 947 ක් රැස්කරමින් බ්‍රැඞ්මන්ගේ වාර්තාවට ලඟා වෙමින් සිටී.\r\nටෙස්ට් ලකුණු රැස්කිරීමේ සාමාන්‍යය අතින් ස්ටීවන් ස්මිත් දෙවැනි වන්නේ ඩොනල්ඞ් බ්‍රැඞ්මන්ට පමණි. ස්මිත්ගේ ටෙස්ට් ලකුණු රැස්කිරීමේ සාමාන්‍යය 63.76 කි\r\nකෝලීට වඩා ප්‍රසාද ලකුණු 47 ක් ඉදිරියෙන් සිටින ස්මිත් තෙවැනි ස්ථාකයේ පසුවන ජෝ රූට්ට වඩා ප්‍රසාද ලකුණු 66 ක් ඉදිරියෙන් පසුවෙයි. සෙන්චූරියන් හිදි පැවැති තරගයේදී හසීම් අම්ලා ලබාගත් ලකුණු 82 හමුවේ පළමු ඉනිමේදී දකුණු අප්‍රිකානුවන්ට පෙරමුණ ගැනීමට හැකිවූ අතර ටෙස්ට් ශ්‍රේණිගත කිරීම්හි 10 වැනි ස්ථානයේ සිටි ඔහු 8 වැනි ස්ථානය දක්වා ස්ථාන දෙකක් ඉදිරියට පැමිණියේය.\r\nපන්දු යවන්නන් ශ්‍රේණිගත කිරීම්හි පෙරමුණ ගෙනි සිටි දකුණු අප්‍රිකානු වේගපන්දු යවන ක්‍රීඩක කගිසෝ රබාඩාට සුමානයක්වත් පෙරමුණේ රැඳී සිටීමට අවස්ථාවක් නොදුන් එංගලන්ත වේගපන්දු යවන ක්‍රීඩක ජේම්ස් ඇන්ඩර්සන් යළි ඔහුව පසු පසට ඇද දමමින් පෙරමුණ ගැනීමට සමත්විය. එහෙත් ඊට හේතු වූයේ ඇන්ඩසන්ගේ දස්කම් වලට වඩා සෙන්චූරියන් ටෙස්ට් තරගයේදී රබාඩා අසාර්ථක වීමයි.\r\nපසුගිය සතියේ 8 වැනි ස්ථානය දක්වා උසස්විමක් ලද දිනේෂ් චන්දිමාල් නවතම ටෙස්ට් ශ්‍රේණිගත කිරීමත් සමගින් එක් ස්ථානයක් පහත වැටී ඇත."
    },
    {
        "content": "තමන්ගේ හිටපු පුහුණුකරුවා වන චන්දික හතුරුසිංහ මහතා ශ්‍රී ලංකා කණ්ඩායමේ පුහුණුකරුවා වීම සම්බන්ධයෙන් බංග්ලාදේශය බිය නොවන බව බංග්ලාදේශ එක්දින පිලේ නායක මෂ්රාෆි මොර්ටසා පවසයි. බංග්ලාදේශයේ ශ්‍රේ බංග්ලා ජාතික ක්‍රීඩාංගණයේදී අද (18 වැනිදා) පැවැති පුවත් පත් සාකච්ඡාවකදී බංග්ලාදේශ නායකයා වාර්තාකරුවන් හමුවේ එසේ කීවේය.\r\nබංග්ලාදේශයේදී පැවැත්වෙන තුන්කොන් එක්දින තරගාවලියේදී ශ්‍රී ලංකාව සහ බංග්ලාදේශය අතර තරගය හෙට (19 වැනිදා) පැවැත්වෙයි. මෙම තරගයට පොරතුව පැවැති පුවත් පත් සාකච්ඡාවේදී මොර්ටසා එසේ පැවසීය.\r\n“අවංකවම කියනවා නම් ඒක ප්‍රශ්නයක් නෙමේ” මොර්ටසා පැවසීය.\r\n“මගේ මනසේ ඉතුරු වෙලා තියෙන්නේ ජයග්‍රහණය ගැන මතක විතරයි. තරගය ජයග්‍රහණය ගැන හිතනවා ඇරෙන්න වෙන හිතන්න කිසිම දෙයක් නෑ.....ඕනෑවට වඩා හිතන්න ගියොත් වෙන්නේ පීඩනය වැඩි වෙන එක විතරයි” යයි කී මොර්ටසා\r\n“හැමෝම හිතන්නේ කණ්ඩායමක් එක්ක තියෙන තරගයක් ගැනයි. තනි පුද්ගයකුට එරෙහිව තියෙන තරගයක් ගැන නෙමේ” යයිද පැවසීය.\r\nනව පුහුණුකරු චන්දික හතුරුසිංහ සහ නව නායක ඇන්ජලෝ මැතිව්ස් සමගින් නව වසර ආරම්භ කළ නමුත් පළමු තරගයේදීම සිම්බාබ්වේ පිල හමුවේ ශ්‍රී ලංකා පිලට අත්වූයේ ලකුණු 12 ක පරාජයකි. තත්ත්වය වඩාත් නරක අතට හැරුණේ මෙම තරගයේදී ඇන්ජලෝ මැතිව්ස් නැවත වරක් කලව පිටුපස මස්පිඬුවේ ආබාධයකට ලක්වූ බැවිනි. එබැවින් හෙට පැවැත්වෙන තරගයට මැතිව්ස්ගේ සේවය ශ්‍රී ලංකා පිලට අහිමි වෙයි.\r\nසිම්බාබ්වේ පිල මෙන්ම බංග්ලාදේශයට මේ වන විට තමන්ගේ පළමු වටයේ තරග ජයග්‍රහණය කර ඇති බැවින් තරගාවලියේ රැඳී සිටීමට නම් ශ්‍රී ලංකා කණ්ඩායම හෙට තරගය ජයගත යුතුව තිබේ.\r\nමේ අතර ශ්‍රී ලංකා කණ්ඩායමේ පිතිහරඹ පුහුණුකරුවා වන තිලාන් සමරවීර මහතා කියන්නේ හතුරුසිංහ මහතා ශ්‍රී ලංකා පිලේ පුහුණුකරුවීමෙන් ශ්‍රී ලංකා පිලට විශේෂ වාසියක් නොලැබෙන බවයි.\r\n“විස්සයි-20 ක්‍රිකට් ක්‍රීඩාවේදී හැමෝම එක කාමරයේදී මුණගැසෙනවා....දැන් ක්‍රිකට් ලෝකයේ රහස් නෑ.” යයි සමරවීර මහතා පැවසීය.\r\nසමරවීර මහතාද බංග්ලාදේශ කණ්ඩායමේ හිටපු පිතිහරඹ පුහුණුකරුවා වෙයි."
    },
    {
        "content": "දකුණු පාදයේ කලව පිටුපස මස්පිඩුවේ ආබාධ තත්ත්වය නැවතත් මතුවීම නිසා ශ්‍රී ලංකා කණ්ඩායමේ නිත්‍ය නායක ඇන්ජලෝ මැතිව්ස්ට තුන්කොන් ක්‍රිකට් තරගාවලියේ මීලඟ තරග දෙකම අහිමි වන බව ශ්‍රී ලංකා ක්‍රිකට් ආයතනය නිවේදනය කරයි.\r\nඒ අනුව අද (19 වැනිදා) බංග්ලාදේශ කණ්ඩායමට එරෙහිව පැවැත්වෙන තරගය මෙන්ම 21 වැනිදා සිම්බාබ්වේ පිලට එරෙහිව පැවැත්වෙන තරගයද නායක මැතිව්ස්ට අහිමි වනු ඇත.\r\nමැතිව්ස් සහභාගි නොවන තරග වලදී ශ්‍රී ලංකා කණ්ඩායම මෙහෙයවීම සඳහා දිනේෂ් චන්දිමාල් නම් කර තිබේ."
    },
    {
        "content": "සංචාරක පාකිස්තාන කණ්ඩායමට එරෙහිව වෙලිංටන්හිදී අද (19 වැනිදා) පැවැති පස්වැනි එක්දින තරගයෙන් ලකුණු 15 ක ජයක් වාර්තා කළ නවසීලන්ත කණ්ඩායම, දෙරට අතර පැවැති එක්දින තරගාවලිය 5-0 ක් ලෙස ජයගැනීමට සමත් විය. \r\nජයග්‍රහණය සඳහා ලකුණු 272 ක ඉලක්කයක් හඹාගිය පාකිස්තාන කණ්ඩායම ඕවර 49 ක් අවසානයේ ලකුණු 256 කට සීමා කිරීමට මැතිව් හෙන්රි ප්‍රමුඛ නවසීලන්ත පන්දු යවන්නෝ සමත් වූහ. දක්ෂ පන්දු යැවීමක නිරත වූ මැතිව් හෙන්රි, පාකිස්තාන කණ්ඩායමේ මුල් පිතිකරුවන් තිදෙනාද සමගින් ලකුණු 53 කට කඩුලු 4 ක් දවාගත්තේය. එහිදී හෙන්රිට අනගි සහායක් දුන් මිචෙල් සෑන්ට්නර් ලකුණු 40 කට කඩුලු 3 ක් දවාගත්තේය. \r\nපාකිස්තාන ඉනිමේ වැඩිම ලකුණු ලාභියා බවට පත් වූ හාරිස් සොහේල් පන්දු 87 කදී හතරේ පහර 5 ක් සමගින් ලකුණු 63 ක් රැස්කළ අතර ශඩාබ් ඛාන් පන්දු 77 කදී ලකුණු 54 ක් රැස්කළේ හතරේ පහර 5 ක් සමගිනි. \r\nකාසියේ වාසිය දිනා පළමුවෙන් පන්දුවට පහරදුන් නවසීලන්ත කණ්ඩායම වෙනුවෙන් ශතකයක් ලබාගැනීමට ආරම්භක පිතිකරු මාටින් ගප්ටිල් සමත් විය. පන්දු 126 කදී වාර්තා වූ ගප්ටිල්ගේ 13 වැනි එක්දින ශතකය හයේ පහරක් සහ හතරේ පහර 10 ක් අන්තර්ගත විය.  \r\nකොලින් මුන්රෝ (52) සමග එක්ව පළමු කඩුල්ල වෙනුවෙන් පන්දු 35 කදී ලකුණු 52 ක සම්බන්ධතාවක් ගොඩනැගූ ගප්ටිල්, ඉන් නොනැවතී රොස් ටේලර් (59) සමග එක්ව තෙවැනි කඩුල්ල වෙනුවෙන් පන්දු 144 කදී ලකුණු 112 ක සම්බන්ධතාවක්ද ගොඩනගමින් නවසීලන්ත කණ්ඩායමේ ලකුණු සංඛ්‍යාව ඉහළ දැමීය. පන්දු 73 කදී වාර්තා වූ ටේලර්ගේ අර්ධ ශතකයට හතරේ පහර 3 ක් ඇතුළත් විය. \r\nරුම්මාන් රායිස් ලකුණු 67 කට කඩුලු 3 ක්ද, ෆායිම් අෂ්රෆ් ලකුණු 49 කට කඩුලු 2 ක්ද දවාගනිමින් පාකිස්තාන කණ්ඩායම වෙනුවෙන් පන්දුවෙන් දස්කම් දැක්වූහ."
    },
    {
        "content": ""
    },
    {
        "content": "වයස 19 න් පහළ ලෝක කුසලාන තරගාවලියේදී ශ්‍රී ලංකා යොවුන් කණ්ඩායම මූලික වටයෙන්ම ඉවතට වීසිවිය. ශ්‍රී ලංකාව සහ පාකිස්තානය අතර අද (19 වැනිදා) නවසීලන්තයේ වැන්ගරෙයිහිදී පාකිස්තානයට එරෙහිව පැවැති තරගයේදී හිමිවූ කඩුලු 3 ක පරාජය හේතුවෙන් ශ්‍රී ලංකා යොවුන් පිලට තරගාවලියේ පිළිමළුන් පිටුදැකීමේ වටයෙන් ඉවත් වීමට සිදුවිය.\r\n‘ඩී’ කාණ්ඩයෙන් තරග කළ ශ්‍රී ලංකා යොවුන් පිල අයර්ලන්තයට එරෙහිව පැවැති තරගය ජයගත් නමුත් ඇෆ්ඝනිස්තානය සහ පාකිස්තානය හමුවේ පරාජය විය. අද පැවැති තරගයෙන් ජයගන්නා කණ්ඩායම අර්ධ අවසන් පූර්ව වටය සඳහා සුදුසුකම් ලබාගන්නා කණ්ඩායම විය. ඇෆ්ඝනිස්තානය ඒ වන විටත් අර්ධ අවසන් පූර්ව වටයට සුදුසුකම් ලබාගෙන සිටියේය. \r\nලකුණු 189 ක පහසු ඉලක්කයක් කරා යමින් සිටි පාකිස්තානු යොවුන් පිල වරෙක කඩුලු 2 ක් පමණක් දැවී ලකුණු 118 ක් ලබාගනිමින් ඉතාමත් ස්ථාවර ස්ථානයක සිටියේය. එසේ වුවත් ලකුණු 47 ක් ඇතුළත කඩුලු 5 ක් බිඳ දැමූ ශ්‍රී ලංකා යොවුන් පන්දු යවන්නෝ නැවතත් තරගයට අවතීර්ණ වීමට උත්සාහ කළහ.\r\nතත්ත්වය එසේ තිබියදී 8 වැනි කඩුල්ල වෙනුවෙන් අඛණ්ඩ සම්බන්ධතාවක් ගොඩනැංවූ නායක හසන් ඛාන් (නොදැවී 24) සහ මොහොමඞ් මූසා (නොදැවී 23) ශ්‍රී ලංකා යොවුන් පිලේ බලාපොරොත්තු සුන්කර දැමූහ. \r\nකාසියේ වාසිය අහිමි වීම හේතුවෙන් පළමුවෙන්ම පන්දුවට පහර දීමට සිදුවූ ශ්‍රී ලංකා යොවුන් පිල ලකුණු 75 ක් රැස්කරගැනීමටත් පෙර ඉදිරිපෙළ පිතිකරුවන් පස්දෙනාම අහිමි විය. එතැන් සිට ශ්‍රී ලංකා යොවුන් පිල ගියේ අසීරු ගමනකි. \r\nජෙහාන් ඩැනියෙල් අෂේන් බණ්ඩාර එක්ව හයවැනි කඩුල්ල වෙනුවෙන් ලකුණු 76 ක සම්බන්ධතාවක් ගොඩනැංවූ නමුත් ඩැනියෙල් දැවී යාමත් සමගින් ඉතිරි කඩුලු 4 ත් ලකුණු 40 කට බිඳ වැටිණ. තරගාවලියේ උසම ක්‍රීඩකයා වන ෂහීන් අෆ්රීඩිට කදිම සහයක් දුන් මොහොමඞ් මූසා සහ අර්ෂාඞ් ඉක්බාල් ශ්‍රී ලංකා යොවුන් පිලේ ඉනිම ලකුණු 188 කට සීමා කළහ. \r\nපන්දු 70 කින් ලකුණු 53 ක් ලබාගත් ජෙහාන් ඩැනියෙල්ගේ දැවීයාම බෙහෙවින් තීරණාත්මක විය. ඊළඟ ඕවරයේදී අෂේන් බණ්ඩාරත් දැවීයාම නිසා එක්වරම නවක පිතිකරුවෝ දෙදෙනෙක් පිටියට පිවිසියහ. ඕවර 11 ක් ඉතිරිව තිබියදී ලකුණු පුවරුව කියැවුණේ කඩුලු 7 කට 152 ක් ලෙසිනි. තත්ත්වය එසේ තිබියදී පිතිකරුවන් සිරකර දැමූ පාකිස්තානු යොවුන් පන්දු යවන්නෝ ශ්‍රී ලංකා යොවුන් පිලේ අවසන් ඕවර 11 දී ලකුණු සංඛ්‍යාව 36 කට සීමාකර දැමූහ. \r\nතරගය ජයගැනීමට තරම් ප්‍රමාණවත් ලකුණු සංඛ්‍යාවක් පුවරුවේ නැති බව ශ්‍රී ලාංකිකයෝ හොඳින්ම දැන සිටියහ. ඔවුන්ට තිබුණේ වේලාසනින් කඩුලු දවාගැනීමේ විකල්පය පමණි. වේග පන්දු යවන්නන්ගේ සාර්ථක ආරම්භයක් ලැබුණ නමුත් අලී සර්යාබ් පාකිස්තානු පිලට අවශ්‍ය ස්ථාවරත්වය ගෙන ආවේය. පන්දු 94 කට මුහුණ දුන් සර්යාබ් සහ මොහොමඞ් තාහා එක්ව ගොඩනැංවූ ලකුණු 61 ක සම්බන්ධතාව හේතුවෙන් පීඩනය ඉවත් විය. \r\nඑතැන් සිට ප්‍රවේසම් සහගත ගමනක නිරත වූ පාකිස්තානු යොවුන් පිතිකරුවෝ ප්‍රවේසමෙන් තමන්ගේ ඉලක්කය කරා ගියහ. ජයග්‍රහණය පෙනෙන මායිමට පැමිණීමෙන් පසුව හයේ පහර දෙකකින් සහ හතරේ පහරක්ද සමගින් පන්දු 18 කදී ලකුණු 23 ක් ලබාගත් මොහොමඞ් මූසා ආපසු ක්‍රීඩාගාරයට ගියේ සිය කණ්ඩායම ජයටැඹ කරා ගෙන යාමෙන් පසුවය. "
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී පානදුර රාජකීය විද්‍යාලයට එරෙහිව ඉනිමක සහ ලකුණු 42 ක ජයක් හිමිකර ගැනීමට කටුනේරිය ශාන්ත සෙබස්තියන් විද්‍යාලය ඊයේ (18 වැනිදා) සමත්විය. මෙම තරගය බණ්ඩාරගම මහජන ක්‍රීඩාංගණයේදී පැවැත්විණි.\r\nරවිඳු දිල්ශාන් අර්ධ ශතකයක් සහ ශෙෂාන් උදාර කඩුලු 5 ක් දවාගනිමින් කටුනේරිය ශාන්ත සෙබස්තියන් විද්‍යාලය වෙනුවෙන් දස්කම් දැක්වූහ.\r\nරාජකීය විද්‍යාලය - පළමු ඉනිම - ඕවර 61.1 කදී සියලුදෙනා දැවී ලකුණු 124\r\n(දුලන්ත කවිඳු 35, ධනංජය ප්‍රසාද් 24, රවිඳු දිල්ශාන් 09/2, අශේන් චාරුක 10/2, ශේශාන් සිල්වා 22/2, දිල්ශාන් ප්‍රමෝද් 22/2)\r\nශා. සෙබස්තියන් විද්‍යාලය - පළමු ඉනිම - ඕවර 56.2 කදී සියලුදෙනා දැවී ලකුණු 236\r\n(රවිඳු දිල්ශාන් 60, කවිඳු ඉරෝෂ් 32, සමිත දිල්ශාන් 27, දිල්ශාන් මදුශංක 28, බනුර ප්‍රසන්නජිත් 80/4, මාලින්ද සංජය 33/2, දුලන්ත කවිඳු 39/2)\r\nරාජකීය විද්‍යාලය - දෙවැනි ඉනිම - ඕවර 26.3 කදී සියලුදෙනා දැවී ලකුණු 70\r\n(ශේශාන් උදාර 35/5, අශේක් චාරුත 10/2, ශේශාන් සිල්වා 12/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කුළීගොඩ මාදම්ප මධ්‍ය මහා විද්‍යාලයට එරෙහිව ලකුණු 123 ක ජයක් හිමිකර ගැනීමට කොළඹ කේරී විද්‍යාලය ඊයේ (18 වැනිදා) සමත්විය. මෙම තරගය කුළීගොඩ මාදම්ප මධ්‍ය මහා විද්‍යාලීය ක්‍රීඩාංගණයේදී පැවැත්විණි.\r\nකොළඹ කේරී විද්‍යාලය වෙනුවෙන් මතීෂ රණතුංග (නොදැවී 108) ශතකයක් සහ විදුරංග යෙශාන් ලකුණු 33 කට කඩුලු 5 ක්ද දිලීප පෙරේරා ලකුණු 39 කට කඩුලු 5 ක්ද දවාගනිමින් පන්දුවෙන් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී රාගම කරුණාරත්න බෞද්ධ විද්‍යාලයට එරෙහිව ඉනිමක සහ ලකුණු 81 ක ජයක් හිමිකර ගැනීමට ගලහිටියාව මධ්‍ය මහා විද්‍යාලය ඊයේ (18 වැනිදා) සමත්විය. මෙම තරගය දළුපොත බන්ධනාගාර ක්‍රීඩාංගණයේදී පැවැත්විණි.\r\nගලහිටියාව මධ්‍ය මහා විද්‍යාලයේ බුද්ධික කමේෂ් කඩුලු 8 ක් සහ කවිඳු තිලකරත්න කඩුලු 7 ක් දවාගනිමින් තරගය පුරා පන්දුවෙන් දස්කම් දැක්වූහ"
    },
    {
        "content": "ශ්‍රී ලංකාව, බංග්ලාදේශය සහ සිම්බාබ්වේ අතර බංග්ලාදේශයේ ශ්රේ බංග්ලා ක්‍රීඩාංගණයේදී පැවැත්වෙන තුන් කොන් ක්‍රිකට් තරගාවලියේ තෙවැනි තරගයේදී ශ්‍රී ලංකාවට එරෙහිව ලකුණු 163 ක දැවැන්ත ජයක් වාර්තා කිරීමට බංග්ලාදේශ කණ්ඩායම අද (19 වැනිදා) සමත් විය. මෙය බංග්ලාදේශ කණ්ඩායමේ විශාලතම එක්දින ජයග්‍රහණය ලෙසද වාර්තා අතරටද එක්විය.\r\nලකුණු 321 ක ඉලක්කයක් හඹාගිය ශ්‍රී ලංකා කණ්ඩායම ඕවර 32.2 ක් අවසානයේ ලකුණු 157 කට සීමා කිරීමට බංග්ලාදේශ පන්දු යවන්නෝ සමත් වූහ.\r\nසිම්බාබ්වේ කණ්ඩායමට එරෙහිව පැවැති තරගයේදී අර්ධ ශතකයක් ලබාගත් ආරම්භක පිතිකරු කුසල් පෙරේරාට මෙම තරගයේදී ලකුණු අතරට පැමිණීමට නොහැකි විය. නසිර් හුසේන්ගේ පන්දුවක් කඩුල්ලේ වැදීම නිසා පිටියෙන් ඉවත්ව යන විට කුසල් ලබා සිටියේ ලකුණක් පමණි. පන්දු 35 කට මුහුණදුන් උපුල් තරංග හතරේ පහර 3 ක් සමගින් ලකුණු 25 ක් රැස්කළ අතර මෂ්රෆී මෙර්ටාසාගේ පන්දුවක් හමුවේ මහමදුල්ලා අතට උඩ පන්දුවක් දෙමින් දැවී ගියේය.\r\nශ්‍රී ලංකා කණ්ඩායමේ දෙවැනි සහ තෙවැනි පිතිකරුවන් ලෙස ක්‍රීඩා කළ කුසල් මෙන්ඩිස්ට (19) සහ නිරෝෂන් දික්වැල්ලටද (18) වැඩි වේලාවක් කඩුල්ලේ රැදී සිටීමට බංග්ලාදේශ පන්දු යවන්නෝ ඉඩක් ලබා නොදුන්හ. කෙටි ලකුණු ලබාගනිමින් හොඳින් පන්දුවට පහර දෙමින් සිටි දිනේෂ් චන්දිමාල් හයේ පහරක් සමගින් ලකුණු 28 ක් ලබා සිටියදී අවාසනාවන්ත ලෙස දුවද්දී දැවීයෑමකට හසුවිය.\r\nශ්‍රී ලංකා ඉනිමේ වැඩිම ලකුණු ලාභියා බවට පත් වූ තිසර පෙරේරා පන්දු 14 කදී හයේ පහර 2 ක් සහ හතරේ පහර 3 ක් සමග ලකුණු 29 ක් රැස්කළ අතර සකීබ් අල් හසන්ගේ පන්දුවක් හමුවේ මහමදුල්ලා අතට උඩ පන්දුවක් දෙමින් දැවී ගියේය. දක්ෂ පන්දු යැවීමක නිරත වූ සකීබ්, අසේල ගුණරත්න ලකුණු 16 කටද, වනිඳු හසරංග ලකුණු ලබාගැනීමට පෙරද ආපසු ක්‍රීඩාගාරය වෙත හරවා යවමින් ශ්‍රී ලංකා කණ්ඩායම මහත් අසීරු තාවයකට ඇද දැමුවේය.\r\nකාසියේ වාසිය දිනා පළමුවෙන් පන්දුවට පහරදුන් බංග්ලාදේශය ඕවර 50 අවසානයේ කඩුලු 7 ක් දැවී ලකුණු 320 ක් ලබාගත්තේය. ලකුණු 35 ක් ලබා සිටියදී එනමුල් හක් දැවීයාමත් සමග බංග්ලාදේශ ඉනිමේ පළමු කඩුල්ලේ සම්බන්ධතාව ලකුණු 71 කට සීමා වූ අතර පන්දු 37 කදී වාර්තා වූ එනමුල්ගේ ඉනිමට හයේ පහරක් සහ හතරේ පහර 3 ක් අතුළත් විය.\r\nතිසර පෙරේරා විසින් යවන ලද බංග්ලාදේශ ඉනිමේ 14 වැනි ඕවරයේ තෙවැනි පන්දුවේදී ලබාදුන් උඩ පන්දුවක් දිනේෂ් චන්මාල් අතින් ගිළිහී යාම නිසා එනමුල් හක්ට තවදුරටත් කඩුල්ලේ රැදී සිටීමට අවස්ථාව උදාවිය. එහෙත් ඉන් නිසා ප්‍රයෝජන ගැනීමට අසමත් වූ ඔහු, එම ඕවරයේ පස්වැනි පන්දුවේදී කඩුලු රකින ක්‍රීඩක නිරෝෂන් දික්වැල්ල අතට උඩපන්දුවක් දෙමින් පිටියෙන් ඉවත්ව ගියේය.\r\nසුරංග ලක්මාල් යැවූ පළමු ඕවරයේ තෙවැනි පන්දුවේදීද එනමුල් හක් ලබාදුන් උඩ පන්දුවක් ස්ලිප්හි පන්දු රකිමින් සිටි කුසල් මෙන්ඩිස් අතින් ගිළිහී ගියේය. ගිළිහී ගිය පළමු උඩ පන්දුව ලබාදෙන විට එනමුල් ලකුණු 2 ක් ලබා සිටි අතර දෙවැනි උඩ පන්දුව ලබාදෙන විට ලකුණු 34 ක් ලබා සිටියේය.\r\nටමීම් ඉක්බාල් ලකුණු 84 ක් ලබා සිටියදී ධනංජයද සිල්වාගේ පන්දුවක් හමුවේ නිරෝෂන් දික්වැල්ල අතට උඩ පන්දුවක් ලබාදුන්නද, ප්‍රධාන විනිසුරු එය දැවී යාමක් නොවන බව ප්‍රකාශ කළේය. එහෙත් විනිසුරුවරයාගේ තීරණයට අභියෝගයට ලක්කරමින් එය විනිසුරු තීරණ විමසීමේ ක්‍රමවේදයට යොමු කිරීමට නායක දිනේෂ් චන්දිමාල් පියවර ගත්තේය. එම සිදුවීමට අදාල පුනරූපන නිරීක්ෂණය කිරීමෙන් අනතුරුව ටමීම් ඉක්බාල් දැවීගිය ක්‍රීඩකයෙක් බවට තෙවැනි විනිසුරු සංඥා කළේය. පන්දු 102 කදී වාර්තා වූ ඉක්බාල්ගේ 40 වැනි එක්දින අර්ධ ශතකය හයේ පහරකින් සහ හතරේ පහර 6 කින් සමන්විත විය.\r\nඉක්බාල් සමග එක්ව දෙවැනි කඩුල්ල වෙනුවෙන් පන්දු 84 කදී ලකුණු 99 ක සම්බන්ධතාවක් ගොඩනැගූ සකීබ් අල් හසන් (67) ඉන් නොනැවතී මුෂ්ෆකුර් රහීම් (62) සමග එක්ව තෙවැනි කඩුල්ල වෙනුවෙන් පන්දු 54 කදී ලකුණු 57 ක සම්බන්ධතාවක්ද ගොඩනගමින් බංග්ලාදේශ කණ්ඩායමේ ලකුණු සංඛ්‍යාව ඉහළ දැමීය. පන්දු 63 කට මුහුණදුන් ශකීබ් සිය 36 වැනි එක්දින අර්ධ ශතකය හතරේ පහර 7 කින් සැරසූ අතර අසේල ගුණරත්නගේ පන්දුවක් හමුවේ ඔහු අතටම උඩ පන්දුවක් දෙමින් දැවී ගියේය. පන්දු 52 කදී හයේ පහරක් සහ හතරේ පහර 4 ක් සමගින් ලකුණු රැස්කළ රහීම් දැවී ගියේ තිසර පෙරේරාගේ පන්දුවක් කඩුල්ලේ වැදීමෙනි.\r\nමහමදුල්ලා හයේ පහරක් සහ හතරේ පහර 2 ක් සමග ලකුණු 24 ක් රැස්කරමින්ද, සබීර් රෙහෙමාන් හයේ පහරක් සහ හතරේ පහර 3 ක් සමග ලකුණු 24 ක් රැස්කරමින්ද බංග්ලාදේශ කණ්ඩායමේ ලකුණු සංඛ්‍යාව 300 න් ඔබ්බට රැගෙන යෑම සඳහා දායකත්වය සැපයූහ.\r\nපාදයේ ආබාධක් හේතුවෙන් ශ්‍රී ලංකා කණ්ඩායමේ නිත්‍ය නායක ඇන්ජලෝ මැතිව්ස් මෙම තරගයට ක්‍රීඩා නොකළ අතර දිනේෂ් චන්දිමාල් විසින් කණ්ඩායම මෙහෙයවනු ලැබිණ."
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණියේ වරාය අධිකාරිය සහ හලාවත මේරියන්ස් කණ්ඩායම් අතර කෝල්ට්ස් ක්‍රීඩාංගණයේදී අද (19 වැනිදා) ආරම්භවූ තරගයේ පළමු දිනය නිමාවන විටදී කඩුලු 2 ක් දැවී ලකුණු 335 ක් රැස්කිරීමට හලාවත මේරියන්ස් ක්‍රීඩා සමාජය සමත්විය.\r\nශතක රැස්කරමින් නොදැවී කඩුල්ලේ රැඳී සිටින අශේන් සිල්වා (නොදැවී 125) සහ සචිත්‍ර සේරසිංහ (නොදැවී 130) දෙවැනි කඩුල්ල සදහා ලකුණු 215 ක සම්බන්ධතාවයක් ගොඩනැගීමට සමත්වූහ.\r\nසචිත්‍ර සේරසිංහ පන්දු 168 කදී හයේ පහර 6 ක් සහ හතරේ පහර 10 ක් සමගින් ලකුණු 130 ක් රැස්කර ඇති අතර පන්දු 281 කදී හතරේ පහර 15 ක් සමගින් ලකුණු 125 ක් රැස්කිරීමට අශේන් සිල්වා සමත්විය.\r\n‘ඒ’ ශ්‍රේණියේ යටතේ තවත් තරග 5 ක් අද ආරම්භවූ අතර එහිදි ලකුණු 300 සිමාව පසුකර යෑමට රාගම සහ සැරසන්ස් කණ්ඩායම් සමත්වූහ.\r\nසැරසන්ස් කණ්ඩායමේ හර්ෂ කුරේ (නොදැවී 108) ශතකයක් රැස්කරමින් පිත්තෙන් දස්කම් දැක්වූ අතර මූවර්ස් කණ්ඩායම නියෝජනය කරන තරිඳු රත්නායක එන්.සි.සි. කණ්ඩායමට එරෙහිව කඩුලු 5 ක් බිඳ හෙළමින් පන්දුවෙන් දස්කම් දැක්වීය."
    },
    {
        "content": "ජෝ රූට්ගේ තුන් ඉරියව් දස්කම් හමුවේ ඕස්ට්‍රේලියාවට එරෙහිව බ්‍රිස්බේන්හි ගැබා ක්‍රීඩාංගණයේදී පැවැති දෙවැනි එක්දින ක්‍රිකට් තරගයෙන් කඩුලු 4 ක ජයක් වාර්තා කිරීමට එංගලන්ත කණ්ඩායම අද (19 වැනිදා) සමත් විය. ජයග්‍රහණය සඳහා ලකුණු 271 ක ඉලක්කයක් හඹාගිය එංගලන්ත ක්‍රීඩකයෝ ඕවර 44.2 ක් අවසානයේ කඩුලු 6 ක් පමණක් දැවී එම ඉලක්කය පසුකර ගියහ. පන්දු 58 කදී හතරේ පහරක් සමග නොදැවී ලකුණු 46 ක් රැස්කළ නායක ජෝ රූට්, එංගලන්ත ජයග්‍රහණයේ නියමුවා බවට පත් විය.\r\nජොස් බට්ලර් (42) සමග එක්ව පස්වැනි කඩුල්ල වෙනුවෙන් පන්දු 60 කදී ලකුණු 68 ක සම්බන්ධතාවක් ගොඩනැගූ රූට්, ඉන් නොනැවතී ක්‍රිස් වොක්ස් (නොදැවී 39) සමග එක්ව හත්වැනි කඩුල්ල වෙනුවෙන් පන්දු 40 කදී ලකුණු 47 ක නොබිඳුණ සම්බන්ධතාවක්ද ගොඩනගමින් එංගලන්ත කණ්ඩායම ජයග්‍රහණය කරා ගෙන ගියේය.\r\nජොනී බෙයාස්ට්‍රෝ (60) සහ ඇලෙක්ස් හේල්ස් (57) එක්ව දෙවැනි කඩුල්ල වෙනුවෙන් පන්දු 108 කදී ලකුණු 117 ක සම්බන්ධතාවක් ගොඩනගමින් එංගලන්ත කණ්ඩායමේ ජයග්‍රහණය සඳහා මනා අඩිතාලමක් දැමූහ.\r\nපන්දු 56 කදී වාර්තා වූ බෙයාස්ට්‍රෝගේ අර්ධ ශතකයට හතරේ පහර 9 ක් ඇතුළත් වූ අතර පන්දු 60 කදී වාර්තා වූ හේල්ස්ගේ අර්ධ ශතකයට හයේ පහරක් සහ හතරේ පහර 7 ක් අන්තර්ගත විය.  දක්ෂ පන්දු යැවීමක නිතර වූ මිචෙල් ස්ටාක් ලකුණු 53 කට කඩුලු 4 ක් දවාගැනීමට සමත් වුවද, එංගලන්ත කණ්ඩායමේ ජයග්‍රහණය වලක්වාලීමට තරම් එය ප්‍රමාණවත් නොවීය.\r\nපළමුවෙන් පන්දුවට පහරදුන් ඕස්ට්‍රේලියානු කණ්ඩායම වෙනුවෙන් ශතකයක් ලබාගැනීමට ඒරන් ෆින්ච් (106) සමත් විය. පන්දු 114 කට මුහුණදුන් ෆින්ච්, සිය 10 වැනි එක්දින ශතකය හයේ පහරකින් සහ හතරේ පහර 9 කින් අලංකාර කළේය. මෙය ෆින්ච් පිට පිටම ලබාගත් දෙවැනි ශතකයද විය.\r\nඬේවිඞ් වෝනර් (35) සමග එක්ව පළමු කඩුල්ල වෙනුවෙන් පන්දු 70 කදී ලකුණු 68 ක සම්බනධතාවක් ගොඩනැගූ ෆින්ච්, ඉන් නොනැවතී මිචෙල් මාෂ් (36) සමග එක්ව සිවුවැනි කඩුල්ල වෙනුවෙන් පන්දු 98 කදී ලකුණු 85 ක සම්බනධතාවක්ද ගොඩනමින් ඕස්ට්‍රේලියානු කණ්ඩායමේ ලකුණු සංඛ්‍යාව ඉහළ දැමීය.\r\nමෙම තරගයේදී පන්දු යවන්නකු ලෙසද සාර්ථන වූ එංගලන්ත නායක ජෝ රූට් ඕවර 7 ක් යවමින් ලකුණු 31 කට ස්ටීවන් ස්මිත් සහ ට්‍රැවිස් හෙඩ් පිටියෙන් ඉවත් කළේය."
    },
    {
        "content": "වයස 19 න් පහළ ලෝක කුසලාන තරගාවලියේදී ශ්‍රී ලංකා කණ්ඩායම පළමු වටයෙන්ම ඉවතට විසිවි යද්දී බංග්ලාදේශ කණ්ඩායම එහි අර්ධ අවසන් පූර්ව වටයට සුදුසුකම් ලබාගත්තේය. මේ දිනවල බංග්ලාදේශයේදී පැවැත්වෙන තුන්කොන් තරගාවලියේදී ශ්‍රී ලංකා ජ්‍යෙෂ්ඨ කණ්ඩායමත් එවැනිම ඉරණමකට මුහුණ දීමේ අවදානම ලක්ව සිටී.\r\nතුන්කොන් තරගාවලියේ පළමු වටයේ තරග දෙකම පරාජය වූ ශ්‍රී ලංකා කණ්ඩායම මේ වන විටත් ප්‍රසාද ලකුණු පුවරුවේ පහළටම තල්ලු වී තිබේ. එහි වඩාත්ම භයංකාර තත්ත්වය නම් ශ්‍රී ලංකා කණ්ඩායම එකම ප්‍රසාද ලකුණක්වත් නොමැතිව, ශුද්ධ ලකුණු වේගය සෘණ 1.750 ක අවාසියකට මුහුණ දී සිටීමයි. තරගාවලිය ජයගැනීම කෙසේ වෙතත් අවසන් තරගයට සුදුසුකම් ලබාගැනීමේ බලාපොරොත්තු හෝ ඇතිකර ගැනීමට නම් සිම්බාබ්වේ පිලට එරෙහිව ඉරිදා (හෙට) පැවැත්වෙන තරගය විශාල ලකුණු පරතරයකින් ජයගැනීමට ශ්‍රී ලංකා පිලට සිදුව තිබේ.\r\nඅඩුතරමේ වසරකට පෙර අතීතය දෙසවත් හැරී බැලුවහොත් මෙම කණ්ඩායම් තුන අතර පැවැත්වෙන තුන්කොන් තරගාවලියකදී “ශ්‍රී ලංකා කණ්ඩායම අවසන් තරගයට සුදුසුකම් ලබා ගන්නා එකක් නෑ” යන්න කිසිවකු සිතන්නටවත් මැළිවූ තරම් තත්ත්වයකි. එහෙත් ශ්‍රී ලංකා කණ්ඩායමේ කඩා වැටීම කොතෙක්ද යත් කලකට ඉහතදී දිනුම සාක්කුවේ දමාගෙන පිටියට පිවිසි ශ්‍රී ලංකා කණ්ඩායමට එරෙහිව තමන්ගේ විශාලතම එක්දින ජයග්‍රහණය වාර්තා කිරීමට බංග්ලාදේශය සමත් වී තිබේ.\r\nආපසු හැරී බලන්නේ නම් බංග්ලාදේශ කණ්ඩායම ශ්‍රී ලංකා පිලට එරෙහිව පැවැති ආසන්නතම තරග තුනම ජයගෙන තිබේ. තත්ත්වය එසේ වූවත් “හිස් කෙළින් තබාගත යුතුයි” යයි ශ්‍රී ලංකා එක්දින පිලේ හිටපු නායක තිසර පෙරේරා කියයි.\r\n“මූණ දෙන්න ටිකක් අමාරු තත්ත්වයක් තමයි. ඒත් අපි මේ වෙලාවේ හිස් කෙළින් තබාගත යුතුයි....අපි නැඟිටින වෙලාව මොකක්ද කියලා කාටවත් කියන්න බෑ. ඒත් අපේ නව පුහුණුකරුවා සමග දුර ගමනක් යන්න අපට පුළුවන් කියලා මට විශ්වාසයි” යයි ඊයේ තරගයෙන් අනතුරුව තිසර පෙරේරා ඩකාහිදී මාධ්‍ය නියෝජිතයන් හමුවේ පැවසීය.\r\n“මා හිතන්නේ අපේ පිතිකරුවන් අසාර්ථක වුණා”\r\n“ක්‍රිකට් ක්‍රීඩාවේදී මේ වගේ දේවල් වෙනවා. සිම්බාබ්වේ පිලට එරෙහිව කළ අනෙක් තරගය දිහා බැලුවොත් ඒකෙන් ගන්න ගොඩක් හොඳ දේවල් තියෙනවා. ඒත් මේ තරගයේදී අපේ පිතිහරඹය අසාර්ථක වුණා...මේ තණතීරුව ලකුණු 300 තණතීරුවක්” යයිද තිසර පෙරේරා පැවසීය.\r\n“ටමීම් හා සකිබ් දෙන්නා හොඳින් පන්දුවට පහර දුන්නත් ඊට පස්සේ අපේ පන්දු යවන්නන් තරගයට අවතීර්ණ වුණා. අවසන් ඕවර 10 දී අපේ පන්දු යවන්නන් හොඳින් ක්‍රීඩා කළා” යයි ද තිසර පෙරේරා පැවසීය.\r\nතිසර පෙරේරා එසේ කීවද අවසන් ඕවර 10 දී බංග්ලාදේශ පිතිකරුවෝ ශ්‍රී ලංකා පන්දු යවන්නන්ගෙන් ලකුණු 77 ක් උදුරා ගත්හ.\r\nතිසර පෙරේරාම කියන පරිදි ඇන්ජලෝ මැතිව්ස් පාදයේ කලව පිටුපස මස්පිඬුවේ ආබාධයකට ලක්වීම කණ්ඩායමේ අවාසනාවකි. අනෙක් අතට නව පුහුණුකරු චන්දික හතුරුසිංහ මහතාට ප්‍රාතිහාර්ය කළ නොහැකි බවද තිසර පෙරේරා කියයි.\r\nපසුගිය වසරේදී මුහුණ දුන් එක්දින තරග 29 න් 25 ක් පරාජය වූ ශ්‍රී ලංකා කණ්ඩායම නව වසර ආරම්භ කරන්නේත් පිට පිටම මුහුණ දුන් පරාජයන් දෙකකිනි.\r\n“චන්දික හතුරුසිංහ වගේ කෙනෙක් ඉන්න එක අපට විශේෂ වාසියක්. ඔහු ඉතාමත් හොඳ පුහුණුකරුවෙක්....මා කලිනුත් ශ්‍රී ලංකා ‘ඒ’ කණ්ඩායමේ ඉන්ඳැද්දි ඔහුත් එක්ක වැඩ කරලා තියෙනවා. ඒත් එයාටත් කාලයක් ඕනේ. කාටවත් ප්‍රාතිහාර්ය කරන්න බෑ” යයිද තිසර පෙරේරා පැවසීය."
    },
    {
        "content": "දකුණු අප්‍රිකානු පළමු පෙළ සීමිත ඕවර ක්‍රිකට් තරගයකදී එඩී ලී යැවූ ඕවරයකට ලකුණු 37 ක් රැස්කරමින් නව දකුණු අප්‍රිකානු වාර්තාවක් පිහිටුවීමට ජේ.පී. ඩුමිනි සමත් විය.\r\nඑරට පළමු පෙළ සීමිත ඕවර ක්‍රිකට් තරගාවලියේ කේප් කෝබ්රාස් කණ්ඩායම සහ නයිට්ස් කණ්ඩායම අතර පැවැති තරගයකදී මෙම සිදුවීම වාර්තා විය. ලකුණු 240 ඉලක්කයක් හඹායමින් සිටි කේප් කෝබ්රාස් කණ්ඩායමට 36 වැනි ඕවර අවසන් වන විට ජයග්‍රහණය සඳහා අවශ්‍යව තිබුණේ තවත් ලකුණු 32 ක් පමණක් වුවත්, බෝනස් ලකුණ ලබාගැනීමට නම් ඔවුන්ට එහිදී වැඩි යමක් කිරීමට සිදුව තිබිණ.\r\nඉනිමේ 37 වැනි ඕවරය යැවීම සඳහා පා දඟ පන්දු යවන ක්‍රීඩක එඩී ලී පැමිණීමත් සමග ජේ.පී. ඩුමිනි, සිය ප්‍රහාරය ආරම්භ කළ අතර ඒ වන විට ඔහු පන්දු 30 කදී ලකුණු 34 ක් ලබා සිටියේය. එම ඕවරයේ පළමු පන්දු 4 ටම හයේ පහරවලින් සංග්‍රහ කළ ඩුමිනිට පස්වැනි පන්දුවේදී ලබාගත හැකි වූයේ ලකුණු 2 ක් පමණි.\r\nඒ අනුව ඔහුට 2007 වසරේදී ඕවරයකට හයේ පහර 6 ක් සමගින් ලකුණු 36 ක් රැස්කරමින් දකුණු අප්‍රිකානු ක්‍රීඩක හර්ෂල් ගිබ්ස් පිහිටුවා තිබූ වාර්තාව බිඳ හෙලිය නොහැකි වනු ඇතැයි බොහෝ දෙනා අනුමාන කළහ. එහෙත් ඕවරයේ අවසන් පන්දුව නිපන්දුවක් වීමත්, ඊට හතරේ පහරක් ගැසීමට ඩුමින් සමත් වීමත් සමග ඔහුට වාර්තාව කරා යෑමට අතිරේක පන්දුවක් හිමි විය.\r\nනිපන්දුවේදී ලබාගත් ලකුණු 5 ත් සමගින් ඕවරයේ පළමු පන්දු 6 අවසන් වන විට ලකුණු 31 ක් රැස්කරගෙන සිටි ඩුමිනි අතිරේක පන්දුවටද හයේ පහරක් එල්ල කරමින් නරඹන්නන්ගේ ප්‍රීති ඝෝෂා මැද ගිබ්ස්ගේ වාර්තාව බිඳ දැමීමට සමත් විය."
    },
    {
        "content": "තිසර පෙරේරාගේ (නොදැවී 39 සහ 33/4) තුන් ඉරියව් දස්කම් හේතුවෙන් බංග්ලාදේශයේදී පැවැත්වෙන තුන්කොන් ක්‍රිකට් තරගාවලියේ ඩකා හිදි අද (21 වැනිදා) පැවැති සිවුවැනි තරගයේදී සිම්බාබ්වේ කණ්ඩායමට එරෙහිව කඩුලු 5 ක ජයක් හිමිකර ගැනීමට ශ්‍රී ලංකාව සමත්විය.\r\nජයග්‍රහණය සදහා ලකුණු 199 ක ඉලක්කයක් හඹාගිය ශ්‍රී ලංකාව ඕවර 44.5 කදි කඩුලු 5 ක් දැවී ඉලක්කය පසුකිරීමට සමත්විය. ඕවර 40 ට පෙර තරගය ජයගැනීමට ශ්‍රී ලංකාවට හැකි වූයේ නම් අතිරේක ප්‍රසාද ලකුණ හිමිකර ගනිමින් ප්‍රසාද ලකුණු සටහනේ දෙවැනි ස්ථානයට පත්වීමට තිබූ අවස්ථාව ගිලිහි ගීයේය.\r\nහයවැනි කඩුල්ල සදහා පන්දු 61 කදී ලකුණු 57 ක සම්බන්ධතාවයක් ගොඩනැගූ නායක දිනේෂ් චන්දිමාල් සහ තිසර පෙරේරා ශ්‍රී ලංකා කණ්ඩායම ජයග්‍රහණය කරා රැගෙන ගියහ. වේගවත් පිතිහරඹයක නිරතවූ තිසර පෙරේරා පන්දු 26 කදී හයේ පහර තුනක් සහ හතරේ පහරක් සමගින් නොදැවී ලකුණු 39 ක් රැස්කළ අතර දිනේෂ් චන්දිමාල් පන්දු 71 කදී හතරේ පහර දෙකක් සමගින් නොදැවී ලකුණු 38 ක් රැස් කළේය.\r\nපළමු ඕවර 10 තුළ ලකුණු 33 කට කඩුල්ලක් අහිමිකර ගෙන ලකුණු ලබාගැනීමේ වේගය 3.30 ක රදවාගෙන සිටි ශ්‍රී ලංකාව කෙමෙන් කෙමෙන් ලකුණු ලබාගැනීමේ වේගය වර්ධනය කර ගනිමින් ජයග්‍රහණය කරා පිය නැගීය.\r\nදෙවැනි කඩුල්ල සදහා කුසල් මෙන්ඩිස් සමගින් ලකුණු 70 ක සම්බන්ධතාවයක් ගොඩනැගූ කුසල් පෙරේරා අර්ධ ශතකයට ලකුණක් මෙපිටින් දැවී ගියේය. වයිට් පන්දුවකට ආසන්න පන්දුවකට කුසල් පෙරේරා පහරක් ගැසීමට යාමේදී පිත්තේ දාරයේ වැදුණු පන්දුව කඩුලු රකින්නා ලෙස කටයුතු කරන අතිරේක ක්‍රීඩක රයන් මරේගේ අත් ආවරණ තුළ සිරවිය.\r\nපෙර තරග වලට වඩා විශ්වාසයෙන් පන්දුවට පහරදෙමින් සිටි කුසල් මෙන්ඩිස් ලකුණු 36 ක් ලබාසිටියදි බ්ලෙසින් මුසරබානිගේ පන්දුවක් කඩුල්ලේ වැදීමෙන් දැවී ගිය අතර නිරෝෂන් දික්වැල්ලට සහ අසේල ගුණරත්නට වැඩි වේලාවක් කඩුල්ලේ රැඳී සිටීමට සිම්බාබ්වේ පන්දු යවන්නෝ ඉඩ නොදුන්හ.\r\nසිම්බාබ්වේ කණ්ඩායම ඕවර 44 ක් අවසානයේදී ලකුණු 198 කට දවාගැනීමට ශ්‍රී ලංකා පන්දු යවන්නෝ සමත් වූහ. සාර්ථක පන්දු යැවීමක යෙදුණු තිසර පෙරේරා (33/4) සහ නුවන් ප්‍රදීප් (28/3) කඩුලු හතක් බෙදාහදා ගත්හ.\r\nඑකම හයේ පහරක් හෝ ඇතුළත් නොවූ සිම්බාබ්වේ ඉනිමට එක් වූයේ හතරේ පහර 18 ක් පමණි.\r\nපසුගිය තරගයේදී ශ්‍රී ලංකා පන්දු යවන්නන්ට පහර පිට පහර දෙමින් අසරණ කර දැමූ සිකන්දර් රාසා ස්ථාවර වීමට පෙර දවාගැනිමට කුසල් මෙන්ඩිස්ගේ දක්ෂ පන්දු රැකීම ඉවහල් විය. ලක්ෂාන් සඳකැන්ගේ පන්දුවක් හමුවේ රාසා ගැසූ වේගවත් ස්ලොග් ස්වීප් පහරින් පන්දුව තම හිසට ඉහළින් ඇදී යද්දී ගුවනට පැන්න කුසල් මෙන්ඩිස් එය උඩපන්දුවක් කරගත්තේය. රාසාට රැස්කිරීමට හැකිවූයේ ලකුණු 9 ක් පමණි.\r\nලකුණු 73 කට කඩුලු 4 ක් බිඳ වැටී තිබියදී බ්‍රෙන්ඩන් ටේලර් සමගින් එක්ව පස්වැනි කඩුල්ල සදහා ලකුණු 66 ක සම්බන්ධතාවයක් පවත්වමින් කඩා වැටුණු සිම්බාබ්වේ ඉනිම තරමක් දුරට ගොඩනැගීමට මැල්කම් වොලර් සමත්විය.\r\nසුරංග ලක්මාල් යවන ලද තරගයේ 17 වැනි ඕවරයේ පළමු පන්දුවේදී ලකුණු 2 ක් රැස්කර සිටි මැල්කම් වොලර් කඩුල්ල මුවා කළේ යැයි කළ ඉල්ලිමකට හයපත් ප්‍රතිචාර දැක්වූ ප්‍රධාන විනිසුරුවරයා විසින් දැවී ගිය බවට තීරණය කළේය. එම තීරණය සමගින් එකඟ නොවූ මැල්කම් වොලර් තෙවැනි විනිසුරුගේ පිහිට පතමින් විනිසුරු තීරණය විමසීමේ ක්‍රමවේදය ඉල්ලා සිටියේය. පුණරූපණ නැරඹ්මේදී පන්දුව පිත්තේ දාරයේ වැදී පාදයේ වදින ආකාරයක් දිස්වීම හේතුවෙන් මැල්කම් වොලර්ට තවදුරටත් කඩුල්ලේ රැඳී සිටීමේ වාසනාව හිමිවිය.\r\nස්ක්වෙයාර් ලෙග් දෙසට පහරක් ගැසිමට යාමේදී 17 වැනි ඕවරයේ දෙවැනි පන්දුවේදී ලබාදුන් උඩපන්දුව උපුල් තරංග අතින් ගිලිහියාම නිසා මැල්කම් වොලර්ට පිට පිට දෙවැනි වතාවටත් කඩුල්ලේ රැඳි සිටීමට වාසනාව උදාවිය. වොලර්ගේ උඩපන්දුවක්ද සමගින් මෙම තරගයේදී ශ්‍රී ලංකා පිලෙන් උඩපන්දු දෙකක් ගිළිහී ගියේය.\r\nසිම්බාබ්වේ ලකුණු පුවරුව ලකුණු 140 ක් වනවිට හයවැනි කඩුල්ල ලෙස පීටර් මූවර් දුවද්දී දවාගැනීමට හසුකර ගනිමින් වැඩි පීඩනයක් පිතිකරුවන්ට ඇති කිරීමට ශ්‍රී ලංකා පන්දු යවන්නෝ සමත්වූහ.\r\nකඩාවැටුණු සිම්බාබ්වේ ඉනිමට තරමක් දුරට ජීවය දෙමින් ලකුණු සංඛ්‍යාව ඉහළ දැමිමට උත්සහ කළ බ්‍රෙන්ඩන් ටේලර් ලකුණු 58 ක් ලබාසිටියදී දැවී ගියේය. සිය 33 වැනි එක්දින අර්ධ ශතකය පන්දු 63 කදී ලබාගත්\r\nබ්‍රෙන්ඩන් ටේලර් දැවීයන විට පන්දු 80 කට මුහුණදී හතරේ පහර 6 ක් ඉනිමට එක්කරගෙන සිටියේය.\r\nකඩුලු 7 කට ලකුණු 191 ක් ලෙස පැවැති සිම්බාබ්වේ කණ්ඩායමේ ලකුණු පුවරුව සුළු මොහොතකින් වෙනස් කළ නුවන් ප්‍රදීප් අවසන් කඩුලු 3 ලකුණු 7 ක් තුළ දවාගැනීමට සමත්විය."
    },
    {
        "content": "ශ්‍රී ලංකා සීමිත ඕවර කණ්ඩායම් දෙකේම නායකයා වන ඇන්ජලෝ මැතිව්ස්ට බංග්ලාදේශයේදී මේ දිනවල පැවැත්වෙන තුන්කොන් තරගාවලියේ ඉදිරි තරග සියල්ලම අහිමි වී තිබේ. දකුණු පාදයේ කලව පිටුපස මස්පිඬුවේ ආබාධයකට ලක්ව සිටින මැතිව්ස්ගේ වෛද්‍ය වාර්තා පරීක්‍ෂා කළ එංගලන්ත වෛද්‍ය විශේෂඥයන්ගේ මතය වී ඇත්තේ ශ්‍රී ලංකා නායකයාට අවම වශයෙන් සති තුනකවත් විවේකයක් අවශ්‍ය වන බවයි. \r\nඒ අනුව ඇන්ජලෝ මැතිව්ස්ට ශ්‍රී ලංකාව සහ බංග්ලාදේශය අතර පැවැත්වෙන ටෙස්ට් තරගාවලියත් අහිමි වන බැවින් මැතිව්ස් නැවතත් ශ්‍රී ලංකාව බලා පැමිණීමට නියමිතය. \r\nශ්‍රී ලංකාව සහ බංග්ලාදේශය අතර පළමු ටෙස්ට් තරගය මේ මස 31 වැනිදා සිට පෙබරවාරි මස 4 වැනිදා දක්වා පැවැත්වේ. ලබන මස 8 වැනිදා ආරම්භ වන දෙවැනි ටෙස්ට් තරගය 12 වැනිදා අවසන් වීමට නියමිතය. \r\nතුන්කොන් තරගාවලියේ පළමු තරගයට ක්‍රීඩා කළ මැතිව්ස් එහිදී කලව මස්පිඬුවේ ආබාධයට ලක්වීම හේතුවෙන් දෙවැනි සහ තුන්වැනි තරග සඳහා මැතිව්ස් ක්‍රීඩා නොකළේය. මැතිව්ස් බංග්ලාදේශයේ රඳවාගත්තේ කිසියම් අවස්ථාවක හෝ ඔහුට නැවතත් කණ්ඩායමට එක්විය හැකිය යන බලාපොරොත්තුවෙනි. එහෙත් සෙනසුරාදා ලැබුණු වාර්තා අනුව ඔහු නැවතත් ශ්‍රී ලංකාවට පැමිණිය යුතුව තිබේ. \r\nටෙස්ට් නායකයා වන දිනේෂ් චන්දිමාල් විසින් කණ්ඩායම මෙහෙයවනු ලබනු ඇත. "
    },
    {
        "content": ""
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ ‘ඒ’ ශ්‍රේණිය යටතේ පැවැති තරග පහක් අද (21 වැනිදා) අවසන්වූ අතර එහිදි බදුරලිය කණ්ඩායමට එරෙහිව කඩුලු 10 ක ජයක් හිමිකර ගැනීමට එන්.සී.සී. කණ්ඩායම සමත්විය. වරාය අධිකාරිය සහ හලාවත මේරියන්ස් කණ්ඩායම් අතර පැවැති තරගය ඊයේ අවසන්වූ අතර එහිදි ඉනිමක සහ ලකුණු 184 ක ජයක් හිමිකර ගැනීමට හලාවත මේරියන්ස්ට කණ්ඩායම සමත්විය.\r\nතරග 4 කදී පළමු ඉනිමේ ජයග්‍රහණ හිමිකර ගැනීමට රාගම, බී.ආර්.සී, සැරසන්ස් සහ එස්.එස්.සී යන කණ්ඩායම් සමත්වූහ.\r\nනිමාවු සති අන්තයේ පැවැති තරග වලදී අශේන් සිල්වා සහ සචිත්‍ර සේරසිංහ (හලාවත මේරියන්ස්), රොෂේන් සිල්වා (රාගම), රුමේෂ් බුද්ධික (බී.ආර්.සී.), ලක්ෂිත මදුශාන් (යුදහමුදාව), හර්ෂ කුරේ (සැරසන්ස්), අශාන් ප්‍රියංජන් (සී.සී.සී), දිමුත් කරුණාරත්න සහ කෞශාල් සිල්වා (එස්.එස්.සී) ශතක රැස්කළ පිතිකරුවෝ වූහ.\r\nඅසිත ප්‍රනාන්දු (හලාවත මේරියන්ස්), දුශාන් විමුක්ති (යුදහමුදාව) මෙම සති අන්තයේ පැවැති තරග වලදී කඩුලු 5 බැගින් දවාගත් පන්දු යවන්නෝ වෙති."
    },
    {
        "content": "ඕස්ටේ්‍රලියාවට එරෙහිව සිඞ්නි ක්‍රිකට් ක්‍රීඩාංගණයේදී ඊයේ (21 වැනිදා) පැවැති තෙවැනි එක්දින තරගයෙන් ලකුණු 16 ක ජයක් වාර්තා කළ එංගලන්ත කණ්ඩායම, තවත් තරග 2 ක් ඉතිරිව තිබියදීම දෙරට අතර පැවැත්වෙන තරග 5 කින් සමන්විත එක්දින තරගාවලිය 3-0 ක් ලෙස ජය ගැනීමට සමත් විය.\r\nජයග්‍රහණය සඳහා ලකුණු 303 ක ඉලක්කයක් හඹාගිය ඕස්ටේ්‍රලියානු කණ්ඩායමට ඕවර 50 අවසානයේ කඩුලු 6 ක් දැවී රැස්කරගත හැකිවූයේ ලකුණු 286 ක් පමණි. මාර්ක් වුඞ්, ආදිල් රෂීඞ් සහ ක්‍රිස් වෝක්ස් කඩුලු 2 බැගින් දවාගනිමින් ඕස්ටේ්‍රලියානු කණ්ඩායමේ ජයග්‍රාහී මාවත අවහිර කර දැමූහ.\r\nහයවැනි කඩුල්ල වෙනුවෙන් පන්දු 66 කදී ලකුණු 74 ක සම්බන්ධතාවක් ගොඩනැගූ මාර්කස් ස්ටොයිනිස් (56) සහ ටිම් පේන් (නොදැවී 31) ඕස්ටේ්‍රලියානු කණ්ඩායමට ජයග්‍රහණයේ බලාපොරොත්තු ගෙනාවද, පන්දු 4 කදී ලකුණු 18 ක් රැස්කළ යුතුව තිබූ අවස්ථාවේදී මාර්කස් ස්ටොයිනිස් දැවී යෑම නිසා එම බලාපොරොත්තු සුනුවිසුණු වී ගියේය.\r\nඒරන් ෆින්ච් (62) සමග එක්ව තෙවැනි කඩුල්ල වෙනුවෙන් පන්දු 74 කදී ලකුණු 69 ක සම්බන්ධතාවක් ගොඩනැගූ ස්ටීවන් ස්මිත් (45), ඉන් නොනැවතී මිචෙල් මාෂ් (55) සමග එක්ව සිවුවැනි කඩුල්ල වෙනුවෙන් පන්දු 83 කදී ලකුණු 68 ක සම්බන්ධතාවක් ගොඩනගමින් ඕස්ටේ්‍රලියානු කණ්ඩායමේ ලකුණු සංඛ්‍යාව ඉහළ දැමූහ.\r\nපළමුවෙන් පන්දුවට පහරදුන් එංගලන්ත කණ්ඩායම වෙනුවෙන් ශතකයක් ලබාගැනීමට ජොස් බට්ලර් (නොදැවී 100) සමත් විය. පන්දු 83 කට මුහුණදුන් බට්ලර්, සිය 5 වැනි එක්දින ශතකය හයේ පහර 4 කින් සහ හතරේ පහර 6 කින් අලංකාර කළේය. ක්‍රිස් වෝක්ස් (නොදැවී 53) සමග එක්ව හත්වැනි කඩුල්ල වෙනුවෙන් පන්දු 71 කදී ලකුණු 113 ක සම්බනධතාවක් ගොඩනැගීමටද බට්ලර් සමත් විය. පන්දු 36 කදී වාර්තා වූ වොක්ස්ගේ අර්ධ ශතකයට හයේ පහර 2 ක් සහ හතරේ පහර 5 ක් ඇතුළත් විය.\r\nජොනී බෙයාස්ට්‍රෝ හතරේ පහර 2 ක් සමග ලකුණු 39 ක්ද, නායක ඔයින් මෝගන් හයේ පහරක් සහ හතරේ පහර 2 ක් සමග ලකුණු 41 ක්ද රැස්කරමින් ඕස්ටේ්‍රලියානු කණ්ඩායමේ ලකුණු සංඛ්‍යාව 300 සීමාවෙන් ඔබ්බට රැගෙන යෑම සඳහා දායකත්වය සැපයූහ."
    },
    {
        "content": "පාකිස්තාන කණ්ඩායමට එරෙහිව වෙලින්ටන්හිදී අද (22 වැනිදා) පැවැති පළමු එක්දින තරගයෙන් කඩුලු 7 ක පහසු ජයක් අත්කර ගැනීමට නවසීලන්ත කණ්ඩායම සමත් විය. ඒ අනුව දෙරට අතර පැවැත්වෙන තරග 3 කින් සමන්විත විස්සයි20 ක්‍රිකට් තරගාවලිය 1-0 ක් ලෙස පෙරමුණ ගැනීමටද නවසීලන්තයට හැකි විය.\r\nජයග්‍රහණය සඳහා ලකුණු 106 ක ඉලක්කයක් හඹාගිය නවසීලන්ත ක්‍රීඩකයෝ ඕවර 15.5 ක් අවසානයේ කඩුලු 3 ක් පමණක් දැවී එම ඉලක්කය පසුකර ගියහ. කොලින් මුන්රෝ (නොදැවී 49) සහ රොස් ටේලර් (නොදැවී 22) එක්ව සිවුවැනි කඩුල්ල වෙනුවෙන් පන්දු 36 කදී ලකුණු 49 ක නොබිඳුණ සම්බන්ධතාවක් ගොඩනගමින් නවසීලන්ත කණ්ඩායම ජයග්‍රහණය කරා ගෙන ගියහ.\r\nපන්දු 43 කට මුහුණදුන් මුන්රෝ හයේ පහර 2 කින් සහ හතරේ පහර 3 කින් සිය ඉනිම අලංකාර කළ අතර පන්දු 13 කදී වාර්තා වූ ටේලර්ගේ ඉනිම හතරේ පහර 3 කින් සමන්විත විය. ටොම් බෘෂ් පන්දු 22 කදී ලකුණු 26 ක් රැස්කළේ හයේ පහරක් සහ හතරේ පහර 3 ක් සමගිනි.\r\nපළමුවෙන් පන්දුවට පහරදුන් පාකිස්තාන කණ්ඩායම ඕවර 19.4 ක් අවසානයේ ලකුණු 105 කට සීමා කිරීමට නවසීලන්ත පන්දු යවන්නෝ සමත් වූහ. දක්ෂ පන්දු යැවීමක නිරත වූ නායක ටිම් සවුති සහ සෙත් රේන්ස් කඩුලු 3 බැගින් දවාගනිමින් පාකිස්තාන ඉනිම සුනුවිසුණු කර දැමූ අතර ඔවුන්ට අනගි සහායක් දුන් මිචෙල් සෑන්ට්නර් කඩුලු 2 ක් දවාගත්තේය.\r\nපාකිස්තාන ඉනිමේ වැඩිම ලකුණු ලාභියා බවට පත් වූ බාබර් අසාම් පන්දු 41 කදී හයේ පහරක් සහ හතරේ පහරක් සමගින් ලකුණු 41 ක් රැස්කළේය. පිතිකරුවන් 8 දෙනෙක්ම ලකුණු 10 සීමාව පසුකර යෑමට පෙර දැවීයෑම දැවී යෑම පාකිස්තාන කණ්ඩායමට විශාල පාඩුවක් විය."
    },
    {
        "content": "වයස 19 න් පහළ අන්තර්ජාතික තරගයකදී පිතිකරුවකු ලබාගත් වැඩිම ලකුණු සංඛ්‍යාව රැස්කරමින් ලෝක වාර්තාවක් පිහිටුවීමට හසිත බෝයගොඩ සමත් විය. නවසීලන්තයේදී පැවැත්වෙන වයස 19 න් පහළ ලෝක කුසලාන තරගාවලියේ අද (23 වැනිදා) පැවැති පළඟ අර්ධ අවසන් පූරව තරගයකදී කෙන්යාවට එරෙහිව ලකුණු 191 ක් රැස්කරමින් ඔහු මේ හපන්කම කළේය. \r\nහසිතයේ දැවැන්ත ඉනිම නිසා මෙම තරගයේදී කෙන්යාව පරදවා ලකුණු 311 ක වාර්තාගත ජයක් අත්කර ගැනීමටද ශ්‍රී ලංකා කණ්ඩායමට හැකි විය. \r\nදකුණතින් පිත්ත හසුරුවන ආරම්භක පිතිකරුවා පන්දු 151 කින් ලකුණු 191 ක් ලබාගත් හෙයින් ඕවර 50 ක් ඇතුළත කඩුලු 4 කට ලකුණු 419 ක් ලබාගැනීමට ශ්‍රී ලංකා යොවුන් පිල සමත් විය. පන්දු 39 කදී අර්ධ ශතකය සම්පූර්ණ කළ මෙම දකුණත් පිතිකරුවා, පන්දු 88 කදී ශතකය සම්පූර්ණ කළ අතර පන්දු 126 කදී ලකුණු 150 සීමාවද පසුකර ගියේය. \r\nකාසියේ වාසිය දිනා පළමුවෙන් පන්දුවට පහරදුන් ශ්‍රී ලංකා කණ්ඩායම වෙනුවෙන් ධනංජය ලක්ෂාන් (29) සමග එක්ව පන්දු 68 කදී ලකුණු 87 ක සම්බන්ධතාවක් ගොඩනැගීමට බෝයගොඩ සමත් විය. ඉන් නොනැවණ ඔහු නිෂාන් මධුසංක (60) සමග එක්ව දෙවැනි කඩුල්ල වෙනුවෙන් පන්දු 133 කදී ලකුණු 147 ක සම්බන්ධතාවක්ද, ජෙහාන් ඩැනියෙල් (37) සමග එක්ව තෙවැනි කඩුල්ල වෙනුවෙන් පන්දු 56 කදී ලකුණු 89 ක සම්බන්ධතාවක්ද ගොඩනැගුවේය. \r\nද්විත්ව ශතකයට ලකුණු 9 ක් මෙපිටින් සිටියදී රෙනී වෙයාගේ පන්දුවක් හමුවේ අන්කිත් හිරානි අතට උඩ පන්දුවක් දෙමින් ශ්‍රී ලංකා ඉනිමේ සිවුවැනි කඩුල්ල ලෙස බෝයගොඩ පිටියෙන් ඉවත්ව ගියේය. ඒ වන විට ශ්‍රී ලංකා කණ්ඩායමේ මුලු ලකුණු සංඛ්‍යාව 339 ක් ලෙස සටහන් විය. \r\nබෝයගොඩගේ දැවී යෑමෙන් අනතුරුව කමිඳු මෙන්ඩිස් (නොදැවී 53) සහ නිවනිඳු ප්‍රනාන්දු (නොදැවී 35) එක්ව 5 වැනි කඩුල්ල වෙනුවෙන් පන්දු 35 කදී ලකුණු 80 ක නොබිඳුණ සම්බන්ධතාවක් ගොඩනගමින් ශ්‍රී ලංකා ඉනිමේ ලකුණු සංඛ්‍යාව 400 සීමාවෙන් ඔබ්බට රැගෙන ගියහ.\r\nපන්දු 21 කදී වාර්තා වූ කමිඳුගේ අර්ධ ශතකයට හයේ පහර 4 ක් සහ හතරේ පහර 3 ක් ඇතුළත් වූ අතර නිවනිඳුගේ ඉනිම හයේ පහරකින් සහ හතරේ පහර 5 කින් සමන්විත විය. \r\nජයග්‍රහණය සඳහා ලකුණු 420 ක ඉලක්කයක් හඹාගිය කෙන්යා කණ්ඩායම ඕවර 35.5 ක් අවසානයේ ලකුණු 108 කට සීමා කිරීමට හරීන් බුද්ධිල ප්‍රමුඛ ශ්‍රී ලංකා පන්දු යවන්නෝ සමත් වූහ. එහිදී දක්ෂ පන්දු යැවීමක නිතර වූ බුද්ධිල, නිලකුණු ඕවරයක්ද සමගින් සිය ඕවර 10 ලකුණු 27 කට සීමාකරගත් අතර කඩුලු 4 ක් දවාගත්තේය. "
    },
    {
        "content": "‘ඩයලොග් 4G - සන්ඬේ ටයිම්ස්’ වසරේ ජනප්‍රියම පාසල් ක්‍රිකට් ක්‍රීඩකයා තේරීමේ තරගයේ 16 වැනි සතිය නිමාවන විට නැගී එන කාණ්ඩයේ පෙරමුණ ගෙන සිටින කොළඹ කේරි විදුහලේ දෙනුවන් පෙරේරා ඡන්ද 10,000 සීමාවට ලඟා වෙමින් සිටියි. රත්නපුර ශාන්ත ඇලවීෂියස් විදුහලේ කෙනුල ගුණරත්න ඡන්ද 5,871 ක් ලබා එම කාණ්ඩයේ දෙවැනි ස්ථානයේ පසුවේ.\r\nගෙවී ගිය සතියේදී ඡන්ද 1,361 ක් ලබාගැනීමට දෙනුවන් සමත්ව ඇති අතර එහිදී කෙනුල ලබාගෙන ඇත්තේ ඡන්ද 561 ක් පමණි. \r\nගල්කිස්ස සාන්ත තෝමස් විදුහලේ ඩෙලන් පීරිස් තවදුරටත් සමස්ත ලංකා පාසල් කාණ්ඩයේ පෙරමුණේ ගෙන සිටින අතර ගෙවී ගිය සතිය තුළදී ලබාගත් ඡන්ද 1,775 ත් සමග මේ වන විට ඔහු ලබා සිටින මුළු ඡන්ද සංඛ්‍යාව 18,731 කි. \r\nසමස්ත ලංකා පාසල් කාණ්ඩයේ දෙවැනි ස්ථානයේ රැදී සිටින බම්බලපිටිය ශාන්ත පීතර විදුහලේ සචින් සිල්වා මේ වන විට ලබා සිටින මුළු ඡන්ද සංඛ්‍යාව 11,375 ක් වන අතර ගෙවී ගිය සතිය තුළදී ඔහු ඡන්ද 1,398 ක් ලබාගෙන තිබේ. ඒ අනුව ඩෙලන් සහ සචින් අතර පැවැති ඡන්ද පරතරය 7,356 ක් දක්වා ඉහළ ගොස් තිබේ. \r\nකොළඹ ඩී.එස්. සේනානායක විදුහලේ විහන් ගුණසේකර සහ කොළඹ ආනන්ද විදුහලේ අසේල් සිගේරා පිළිවෙලින් ඡන්ද 4,625 ක් සහ 2,996 ක් බැගින් තවදුරටත් ලබා සමස්ත ලංකා පාසල් කාණ්ඩයේ තෙවැනි සහ සිවුවැනි ස්ථානවල රැදී සිටිති. \r\nබාලිකා පාසල් කාණ්ඩයේ පෙරමුණ ගෙන සිටින නුගේගොඩ අනුලා විදුහලේ හර්ෂිතා සමරවික්‍රම සිය ඡන්ද සංඛ්‍යාව 5,457 ක් දක්වා වර්ධනය කරගෙන ඇති අතර එම කාණ්ඩයේ දෙවැනි ස්ථානයේ පසුවන ගම්පහ රත්නාවලී විදුහලේ පබසරා රණබාහු ලබා සිටින ඡන්ද සංඛ්‍යාව 4,469 කි. \r\nමෙම තරගයට අදාළ කූපන්පත් විජය පුවත්පත් සමාගමේ ලංකාදීප, අද, ඬේලි මිරර් සහ ඬේලි එෆ්.ටී. යන දිනපතා පුවත්පත්වලද, ‘සන්ඬේ ටයිම්ස්’ සහ ‘දේශය’ යන සති අන්ත පුවත්පත්වලද අන්තර්ගත වේ. තමන් කැමතිම පාසල් ක්‍රිකට් ක්‍රීඩකයා වෙනුවෙන් මනාප පළ කිරීම සඳහා ලබන වසරේ අප්‍රේල් මාසය දක්වා පාඨකයන්ට අවස්ථාව තිබේ. www.dialog.lk/cricket යන වෙබ් අඩවියට පිවිසීමෙන් අන්තර් ජාලය ඔස්සේ මනාප පළ කිරීමටද පාඨකයන්ට අවස්ථාව හිමිවේ. \r\nකූපන්පත් මගින් යොමු කෙරෙන මනාප සහ අන්තර් ජාලය මගින් පළකරන මනාප සතිපතා ගණනය කෙරෙන අතර එහි නිල ප්‍රතිඵල ‘සන්ඬේ ටයිම්ස්’ පුවත්පතේ මෙන්ම ‘සන්ඬේ ටයිම්ස්’ වෙබ් අඩවියේද ‘ලංකදීප’ පුවත් පතේ සහ ‘කෙළිමඬළ’ වෙබ් අඩවියේත් පළකෙරේ. "
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ පළමු වටය අවසාන වන විට ‘ඒ’ ශ්‍රේණිය යටතේ පැවැත්වෙන තරගාවලියේ සුපිරි අටේ තරග වටය සදහා ‘ඒ’ කාණ්ඩයෙන් සුදුසුකම් ලබාගැනීමට එස්.එස්.සී, රාගම, කෝල්ට්ස් සහ සැරසන්ස් කණ්ඩායම් සමත්වූ අතර හලාවත මේරියන්ස්, බී.ආර්.සී, එන්.සී.සී සහ වරාය අධිකාරිය යන කණ්ඩායම් ‘බී’ කාණ්ඩයෙන් සුදුසුකම් ලබාගැනීමට සමත්වූහ.\r\nපළඟ ශූරතාව සදහා පැවැත්වෙන තරග වටය සදහා ‘ඒ’ කාණ්ඩයෙන් සුදුසුකම් ලබාගැනීමට සී.සී.සී, මූවර්ස් සහ බ්ලූම්ෆීල්ඞ් කණ්ඩායම් සමත්වූ අතර ‘බී’ කාණ්ඩයෙන් සුදුසුකම් ලබාගැනීමට ද්‍රවිඩ සංගමය, යුදහමුදාව සහ බදුරලිය කණ්ඩායම් සමත්වූහ.\r\nමූලික වටය අවසාන වනවිට ‘ඒ’ කාණ්ඩයෙන් ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 71.155 ක් ලබාගත් එස්.එස්.සී කණ්ඩායම සමත්වූ අතර. ‘බී’ කාණ්ඩයේ පෙරමුණ ගැනීමට ප්‍රසාද ලකුණු 101.445 ක් ලබාගත් හලාවත මේරියන්ස් කණ්ඩායම සමත්විය.\r\nමූලික වටයේ තරග හයකට සහභාගිවූ එස්.එස්.සී කණ්ඩායම තරගයක් ජයගෙන තරග පහක් ජය පරාජයෙන් තොරව අවසන් කරගෙන ඇති අතර හලාවත මේරියන්ස් කණ්ඩායම තරග හයකට සහභාගිවී ඉන් තරග පහක් ජයගෙන එක් තරගයක ලකුණු සමවීමෙන් අවසන්වී ඇත.\r\nසුපිරි අටේ තරග වටය සදහා සුදුසුකම් ලබාගත් කණ්ඩායම් මුලික වටයේ තම කාණ්ඩයේදි තරග වැදුණු කණ්ඩායම් තුන සමගින් ක්‍රීඩා නොකරන අතර අනෙක් කණ්ඩායම් හතර සමගින් තරග වැදීමට නියමිතව ඇත. එමෙන්ම සුපිරි අටේ තරග වටය සදහා සුදුසුකම් ලබාගත් කණ්ඩායම් මූලික වටයේදී තරග වැදුණු කණ්ඩායම් තුන සමගින් ක්‍රීඩාකර ලබාගත් ප්‍රසාද ලකුණුද රැගෙන එන්නේය."
    },
    {
        "content": "ශ්‍රී ලංකාව, බංග්ලාදේශය සහ සිම්බාබ්වේ අතර බංග්ලදේශයේ ශ්‍රේ බංග්ලා ක්‍රීඩාංගණයේදී පැවැත්වෙන තුන්කොන් තරගාවලියේ අද (23 වැනිදා) පැවැති තරගයේදී සිම්බාබ්වේ කණ්ඩායමට එරෙහිව ලකුණු 91 ක ජයක් අත්කර ගැනීමට බංග්ලාදේශ කණ්ඩායම සමත් විය.\r\nමෙම ජයග්‍රහණයත් සමග බංග්ලාදේශ කණ්ඩායම තරගාවලියේ අවසන් මහ තරගයට සුදුසුකම් ලබාගත් අතර අවසන් මහ තරගයට සුදුසුකම් ලබාගන්නා සෙසු කණ්ඩායම කුමක්දැයි යන්න ශ්‍රී ලංකාව සහ බංග්ලාදේශය අතර අනිද්දා (25 වැනිදා) පැවැත්වෙන තරගයෙන් අනතුරුව තීරණය වේ.\r\nජයග්‍රහණය සඳහා ලකුණු 217 ක ඉලක්කයක් හඹාගිය සිම්බාබ්වේ කණ්ඩායම ඕවර 36.3 ක් අවසානයේ ලකුණු 125 කට සීමා කිරීමට බංග්ලාදේශ පන්දු යවන්නෝ සමත් වූහ. එහිදී දක්ෂ පන්දු යැවීමක නිතර වූ සකීබ් අල් හසන් ලකුණු 34 කට කඩුලු 3 ක් දවාගත් අතර සිම්බාබ්වේ ඉනිම අඩු ලකුණු සංඛ්‍යාවකට සීමා කිරීම සඳහා ඔහුට අනගි සහයක් දුන් නායක මෂ්රෆී මොටාසා, සුන්සමුල් ඉස්ලාම් සහ මුස්තෆිසුර් රෙහෙමාන් කඩුලු 2 බැගින් දවාගත්හ.\r\nපිතිකරුවන් 5 දෙනෙක්ම ලකුණු 10 සීමාව පසුකර යෑමටත් පෙර දැවී යෑම සිම්බාබ්වේ කණ්ඩායමට විශාල පාඩුවක් විය. සිම්බාබ්වේ ඉනිමේ වැඩිම ලකුණු ලාභියා බවට පත් වූ සිකන්දර් රාසා පන්දු 59 කදී හයේ පහරක් සහ හතරේ පහර 4 ක් සමගින් ලකුණු 39 ක් රැස්කළ අතර නායක ග්‍රේම් ක්‍රීමර් පන්දු 31 කදී ලකුණු 23 ක් රැස්කළේ හතරේ පහර 3 ක් සමගිනි.\r\nපළමුවෙන් පන්දුවට පහරදුන් බංග්ලාදේශ කණ්ඩායම ඕවර 50 අවසානයේ කඩුලු 9 ක් දැවී ලකුණු 216 ක් රැස්කළේය. මුලු ලකුණු සංඛ්‍යාව 6 ක්ව තිබියදී බංග්ලාදේශ ඉනිමේ පළමු කඩුල්ල බිඳ වැටුණ අතර එතැන් සිට දෙවැනි කඩුල්ල වෙනුවෙන් පන්දු 150 කදී ලකුණු 106 ක් සම්බන්ධතාවක් ගොඩනැගූ ටමීම් ඉක්බාල් (76) සහ සකීබ් අල් හසන් (51) බංග්ලාදේශ ලකුණු සංඛ්‍යාව ඉහළ නැංවූහ. පන්දු 105 කට මුහුණදුන් ටමීම් සිය 41 වැනි අර්ධ ශතකය හතරේ පහර 6 කින් අලංකාර කළ අතර පන්දු 80 කදී වාර්තා වූ සකීබ්ගේ 37 වැනි එක්දින අර්ධ ශතකය හතරේ පහර 6 කින් සමන්විත විය.\r\nඔවුන් දෙදෙනා හැරුණු කොට අන් කිසිඳු බංග්ලාදේශ පිතිකරුවෙක් ලකුණු 20 සීමාව පසුකර යෑමට අපොහොසත් වූ අතර ඔවුන් අතරින් පස් දෙනෙක්ම ලකුණු 10 සම්පූර්ණ කිරීමටත් මත්තෙන් ආපසු ගොස් ක්‍රීඩාගාරයේ අසුන් ගත්හ. සුන්සමුල් ඉස්ලාම් හතරේ පහර 3 ක් සමග ලකුණු 19 ක්ද, මුස්තෆිසුර් රෙහෙමාන් හතරේ පහර 2 ක් සමග නොදැවී ලකුණු 18 ක්ද රැස්කරමින් බංග්ලාදේශ කණ්ඩායමේ ලකුණු සංඛ්‍යාව 200 සීමාවෙන් ඔබ්බට රැගෙන යෑමට දායක වූහ.\r\nදක්ෂ පන්දු යැවීමක නිතර වූ සිම්බාබ්වේ කණ්ඩායමේ නායක ග්‍රේම් ක්‍රීමර්, ලකුණු 32 කට බංග්ලාදේශ කණ්ඩායමේ ප්‍රබල පිතිකරුවන් සිවුදෙනෙක් දවාගත්තේ නායක මෂ්රෆී මොටාසාගේ කඩුල්ලද සමගිනි. ටමීම් ඉක්බාල්, මුෂ්ෆිකුර් රහීම් සහ මහමදුල්ලා ඔහුගේ පන්දු හමුවේ දැවීගිය සෙසු ක්‍රීඩකයෝ වූහ. බංග්ලාදේශ ඉනිම සුනුවිසුණු කර දැමීම සඳහා ක්‍රීමර්ට අනගි සහායක් දුන් කයිල් ජාවිස් ලකුණු 42 කට කඩුලු 3 ක් දවාගත්තේය.\r\nබංග්ලාදේශය - ඕවර 50 කදී කඩුලු 9 ක් දැවී 216\r\n(ටමීම් ඉක්බාල් 76, සකීබ් අල් හසන් 51, මුෂ්ෆිකුර් රහීම් 18, සුන්සමුල් ඉස්ලාම් 19, මුස්තෆිසුර් රෙහෙමාන් නොදැවී 18, ග්‍රේම් ක්‍රීමර් 32/4, කයිල් ජාවිස් 42/3)\r\nසිම්බාබ්වේ - ඕවර 36.3 කදී සියලු දෙනා දැවී 125\r\n(සිකන්දර් රාසා 39, ග්‍රේම් ක්‍රීමර් 23, සකීබ් අල් හසන් 34/3, මුස්තෆිසුර් රෙහෙමාන් 16/2, සුන්සමුල් ඉස්ලාම් 28/2, මෂ්රෆී මොටාසා 29/2)"
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘බී’ ශ්‍රේණිය යටතේ පැවැත්වෙන තරගාවලියේ හයවැනි සතිය අවසාන වන විට ප්‍රසාද ලකුණු සටහනේ පෙරමුණ තවදුරටත් රැකගැනීමට ප්‍රසාද ලකුණු 63.03 ක් ලබාගත් ගුවන් හමුදා ක්‍රීඩා සමාජය සමත්විය.\r\nතරග හයකට සහභාගිවී ඇති ගුවන් හමුදා ක්‍රීඩා සමාජය තරග දෙකක් ජයගෙන එක් තරගයක් පරාජයට පත්වී ඇති අතර තරග තුනක් ජය පරාජයෙන් තොරව අවසන් කරගෙන ඇත.\r\nප්‍රසාද ලකුණු 55.48 ක් ලබාගත් පානදුර ක්‍රීඩා සමාජයට ප්‍රසාද ලකුණු සටහනේ දෙවැනි ස්ථානය හිමිවී ඇති අතර ප්‍රසාද ලකුණු 50.95 ක් ලබාගත් ලන්කන් ක්‍රීඩා සමාජය ප්‍රසාද ලකුණු සටහනේ තෙවැනි ස්ථානය හිමිකර ගෙන ඇත."
    },
    {
        "content": "අන්තර් සාමාජ පළමු පෙළ ක්‍රිකට් තරගාවලියේ ‘ඒ’ ශ්‍රේණිය යටතේ මූලික වටයේ තරග අවසාන වනවිට හලාවත මේරියන්ස් පිල නියෝජනය කරන ඕෂධ ප්‍රනාන්දු තරග හයකට සහභාගීවී ලකුණු 610 ක් ලබාගනිමින් තරගාවලියේ දැනට වැඩිම ලකුණු ලබාගත් පිතිකරුවා බවට පත්වී ඇත. ඕෂධ ප්‍රනාන්දු මෙවර තරගාවලියේදී  ශතක දෙකක් සහ අර්ධ ශතක 3 ක් රැස්කර ඇති අතර යුදහමුදා කණ්ඩායමට එරෙහිව ලකුණු 196 රැස්කරගත් ඔහු ඉනිමකදී ලබාගත් ඉහළම ලකුණු සංඛ්‍යාව විය.\r\nබ්ලූම්ෆීල්ඞ් පිලට එරෙහිව ද්විත්ව ශතකයක් (නොදැවී 202) ලබාගත් කෞෂාල් සිල්වා මෙවර තරගාවලියේදී පිතිකරුවකු විසින් ඉනිමකදී රැස්කළ වැඩිම ලකුණු සංඛ්‍යාවේ වාර්තාවට හිමිකම් කියන්නේය.\r\nමූලික වටයේ තරග හයකට සහභාගීවී කඩුලු 44 ක් බිද හෙළමින් මේ වනවිට තරගාවලියේ වැඩිම කඩුලු ලාභීයා බවට පත්වන්නට වමතින් දඟපන්දු යවන හලාවත මේරියන්ස් කණ්ඩායමේ මාලින්ද පුෂ්පකුමාර සමත්වී ඇත. ඉනිම පහකදී කඩුලු 5 බැගින් දවාගත් පුෂ්පකුමාර කඩුලු 10 බැගින් එක් අවස්ථාවකදී දවාගෙන ඇත.\r\nමාලින්ද පුෂ්පකුමාරට අභියෝගයක් වෙමින් ඔහු පසුපසින්ම පැමිණෙන වරාය අධිකාරිය කණ්ඩායමේ චානක කොමසාරූ සහ එන්.සී.සී. කණ්ඩායමේ ලසිත් ඇඹුල්දෙණිය තරග හයකදී කඩුලු 40 බැගින් දවාගැනීමට සමත් වූහ.\r\nතරගාවලියේ දැනට වාර්තාවී ඇති ඉනිමක හොදම පන්දු යැවීම එන්.සී.සී. පිලට එරෙහිව වාර්තා කිරීමට යුදහමුදා පිල නියෝජනය කරමින් පිට දඟපන්දු යවන දුශාන් විමුක්ති (108/9) සමත්වී තිබේ. වනිඳු හසරංග (සී.සී.සී.) සහ සඳකැන් පතිරණ (මූවර්ස්) කඩුලු අට බැගින් දවාගැනීමට සමත්ව සිටිති.\r\nතරගයක හොදම පන්දු යැවීම බදුරලිය කණ්ඩායමට එරෙහිව වාර්තා කිරීමට වරාය අධිකාරිය කණ්ඩායම නියෝජනය කරන චානක කොමසාරූ (73/12) සමත්වී ඇත. කෝල්ට්ස් කණ්ඩායම නියෝජනය කරන ප්‍රභාත් ජයසූරිය සහ මූවර්ස් කණ්ඩායමේ සඳකැන් පතිරණ කඩුලු 11 බැගින් දවාගනිමින් තරගයක හොඳම පන්දු යැවීම් අතර දෙවැනි සහ තෙවැනි ස්ථානයේ පසුවන්නේය.\r\nමේ වනවිට තරගාවලියේදී ද්විත්ව ශතක රැස්කිරීමට කෞෂාල් සිල්වා (එස්.එස්.සී) සහ සංගීත් කුරේ (කෝල්ට්ස්) සමත්වී ඇති අතර මනෝජ් සරත්චන්ද්‍ර (ද්‍රවිඩ සංගමය) සහ දිමුත් කරුණාරත්න (එස්.එස්.සී) ශතක තුන බැගින්ද ප්‍රිමෝෂ් පෙරේරා (මූවර්ස්), ඕෂධ ප්‍රනාන්දු සහ සචිත්‍ර සේරසිංහ (හලාවත මේරියන්ස්), චාමර සිල්වා (මූවර්ස්), ළහිරු මිලන්ත (රාගම) කෞෂාල් සිල්වා (එස්.එස්.සී) සහ රුමේෂ් බුද්ධික (බී.ආර්.සී) ශතක දෙක බැගින් රැස්කරමින් තරගාවලිය පුරා පිත්තෙන් දස්කම් දක්වති.\r\nනිමාවු සති අන්තයේ පැවැති තරග වලදී අශේන් සිල්වා සහ සචිත්‍ර සේරසිංහ (හලාවත මේරියන්ස්), රොෂේන් සිල්වා (රාගම), රුමේෂ් බුද්ධික (බී.ආර්.සී.), ලක්ෂිත මදුශාන් (යුදහමුදාව), හර්ෂ කුරේ (සැරසන්ස්), අශාන් ප්‍රියංජන් (සී.සී.සී), දිමුත් කරුණාරත්න සහ කෞශාල් සිල්වා (එස්.එස්.සී) ශතක රැස්කළ පිතිකරුවෝ වූහ.\r\nරාගම පිලේ ළහිරු මිලන්ත (92) සහ සී.සී.සී පිලේ කවීන් බණ්ඩාර (92) අවසන්වූ සති අන්තයේදී ශතකය පෙනි පෙනී දැවී ගිය අවාසනාවන්ත පිතිකරුවෝ වූහ.\r\nඅසිත ප්‍රනාන්දු (හලාවත මේරියන්ස්), දුශාන් විමුක්ති (යුදහමුදාව) මෙම සති අන්තයේ පැවැති තරග වලදී කඩුලු 5 බැගින් දවාගත් පන්දු යවන්නෝ වෙති."
    },
    {
        "content": "‘සිංගර් කුසලාන’ වයස 15 න් පහළ සීමිත ඕවර ක්‍රිකට් තරගාවලියේ පළමු කොටසේ අවසන් පූර්ව වටය සදහා සුදුසුකම් ලබාගැනිමට මහනුවර ශාන්ත අන්තෝනී විද්‍යාලය ඊයේ (23 වැනිදා) සමත් විය.\r\nවත්තල ලයිසියම් ජාත්‍යන්තර පාසල් ක්‍රීඩාංගණයේදී පැවැති අර්ධ අවසන් පූර්ව වටයේ තරගයකදී කොළඹ ශාන්ත ජෝසප් විද්‍යාලයට එරෙහිව කඩුලු 2 ක ජයක් හිමිකර ගැනීමට මහනුවර ශාන්ත අන්තෝනී විද්‍යාලය සමත්විය.\r\nශා. ජෝසප් විද්‍යාලය - ඕවර 48.3 කදී සියලුදෙනා දැවී 193\r\n(යුනික් මලර් 76, දිනාල් අනිරුද්ධ 39, ශෙනුක ද සිල්වා 26, උදයකුමාර් සුදේශ් 25/3, චමිඳු කුෂාන් 29/3, අසිත වන්නිනායක 31/2)\r\nශා. අන්තෝනී විද්‍යාලය - ඕවර 49.5 කදී කඩුලු 8 ක් දැවී 194\r\n(චන්දිමාල් හේරත් 39, චමිඳු වික්‍රමසිංහ 36, ගිහාන් ඊබට් 34, ජේඞ්න් මාකලන්ද 23/4, යෙසිත් රූපසිංහ 35/2)"
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මහනුවර ත්‍රිත්ව විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ තර්ස්ටන් විද්‍යාලය ඊයේ (23 වැනිදා) සමත්විය. මෙම තරගය කොළඹ තර්ස්ටන් විද්‍යාලීය ක්‍රීඩාංගණයේදී පැවැත්විණි.\r\nතර්ස්ටන් විද්‍යාලයේ ජනුෂ්ක ප්‍රනාන්දු සහ පංසිළු දේශාන් අර්ධ ශතක රැස්කරමින් පිත්තෙන් දස්කම් දැක්වූ අතර අයේෂ් හර්ෂණ කඩුලු 7 ක් සහ සඳරු ඩයස් කඩුලු 6 ක් දවාගනිමින් පන්දුවෙන් දස්කම් දැක්වූහ.\r\nත්‍රිත්ව විද්‍යාලය වෙනුවෙන් හසින්ත ජයසූරිය අර්ධ ශතකයක් ලබාගනිමින් පිත්තෙන් දස්කම් දැක්වූ අතර කවිෂ්ක සේනාධීර ලකුණු 66 කට කඩුලු 6 ක් දවාගනිමින් පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කුළියාපිටිය මධ්‍ය මහා විද්‍යාලයට එරෙහිව ලකුණු 111 ක ජයක් හිමිකර ගැනීමට තෝලංගමුව ඩඞ්ලි සේනානායක විද්‍යාලය ඊයේ (23 වැනිදා) සමත්විය. මෙම තරගය කුළියාපිටිය විශ්ව විද්‍යාලීය ක්‍රීඩාංගණයේදී පැවැත්විණි.\r\nතෝලංගමුව ඩඞ්ලි සේනානායක විද්‍යාලය වෙනුවෙන් චතුරංග ගුණසේකර ලකුණු 88 කට කඩුලු 7 ක් දවාගනිමින් පන්දුවෙන් දස්කම් දැක්වූ අතර කුළියාපිටිය මධ්‍ය මහා විද්‍යාලය වෙනුවෙන් ඒන්ජල් රොඞ්රිගු කඩුලු 8 ක් සහ හේෂාන් ජයසේකර කඩුලු 7 ක් දවාගනිමින් තරගය පුරා පන්දුවෙන් දස්කම් දැක්වූහ."
    },
    {
        "content": "පන්දු යවන්නන්ගේ විශිෂ්ට පන්දු යැවිමත්, පන්දු රකින්නන්ගේ විශිෂ්ට පන්දු රැකිමත් හමුවේ බංග්ලාදේශයේ ඩකාහිදි අද (25 වැනිදා) පැවැති තුන්කොන් ක්‍රිකට් තරගාවලියේ පළමු වටයේ අවසන් තරගයේදී කඩුලු 10 ක  ජයක් හිමිකර ගත් ශ්‍රී ලංකාව අවසන් තරගයට සුදුසුකම් ලබාගත්තේය.\r\nජයග්‍රහණය සදහා ලකුණු 83 ක ඉලක්කයක් හඹාගිය ශ්‍රී ලංකා කණ්ඩායමට ඕවර 11.5 කදී කිසිවකු නොදැවී පහසුවෙන් ඉලක්කය කරා යෑමට හැකිවිය. උපුල් තරංග නොදැවී ලකුණු 39 ක් සහ ධනුෂ්ක ගුණතිලක නොදැවී ලකුණු 35 ක් රැස්කරමින් ජයග්‍රහණය කරා කණ්ඩායම රැගෙන යාමට සමත්වූහ.\r\n කාසියේ වාසිය දිනා පළමුව පන්දුවට පහරදුන් බංග්ලාදේශ කණ්ඩායමට සියලුදෙනා දැවී රැස්කිරීමට හැකිවූයේ ලකුණු 82 ක් පමණි. බංග්ලාදේශය අඩුම ලකුණු සංඛ්‍යායකට දැවීගිය නවවැනි අවස්ථාව අද තරගයේදී වාර්තාවිය.\r\nදැවීගිය පළමු කඩුලු හතරෙන් තුනකට වගකියූ සුරංග ලක්මාල් හොඳ ආරම්භයක් ලබාදෙමින් බංග්ලාදේශ කණ්ඩායමේ විනාශයට පාර කැපුවේය. \r\nලක්මාල් දැමු අඩිතාලම ඉදිරියටත් ගෙනගිය දුෂ්මන්ත චමීර සහ තිසර පෙරේරා කඩුලු දෙක බැගින් දවාගනිමින් බංග්ලාදේශය තවත් අසරණ කිරීමට සමත්වූහ.\r\n අවසන් කඩුලු දෙක දවාගත් ලක්ෂාන් සඳකැන් බංග්ලාදේශ ඉනිම ලකුණු 82 කට අවසන් කිරීමට සමත්විය.\r\nලකුණු 12 ක් ලබාසිටියදී තිසර පෙරේරාගේ පන්දුවක් හමුවේ නිරෝෂන් දික්වැල්ල වෙත ලබාදුන් උඩපන්දුව ගිලිහියාම හේතුවෙන් තවදුරටත් කඩුල්ලේ රැඳී සිටීමේ වාසනාව මුෂ්ෆිකූර් රහීම් හට හිමිවිය. \r\nනැවතත් රහීම් ලකුණු 19 ක් ලබාසිටියදී කඩුල්ල මුවාකිරීමේ වරදට හසුකර ගැනීමට ශ්‍රී ලංකා ක්‍රීඩකයින් කළ ඉල්ලිම ප්‍රධාන විනිසුරු විසින් ප්‍රතික්‍ෂේප කිරීමත් සමගින් විනිසුරු තීරණය විමසීමේ ක්‍රමවේදය ඉල්ලා සිටීමට නායක දිනේෂ් චන්දිමාල් පියවර ගත්තේය.\r\n පුණරූපන නැරඹීමේදී පන්දුව යම්තමින් පිත්තේ දාරයේ වැදී යන ආකාරය දිස්වීම හේතුවෙන් මුෂ්ෆිකූර් රහීම් දැවී නොයන බවට තෙවැනි විනිසුරු විසින් තීරණය කිරීමත් සමගින් ශ්‍රී ලංකාව සතුව තිබූ එකම විනිසුරු තීරණය විමසීමේ ක්‍රමවේදය ඉල්ලා සිටීමේ අවස්ථාවද අහිමිව ගියේය.\r\nබංග්ලාදේශ කණ්ඩායම ලකුණු 71 ක් ලබාසිටියදී හයවැනි කඩුල්ල ලෙස තිසර පෙරේරාගේ පන්දුවක් හමුවේ අබුල් හසන් ලබාදුන් උඩපන්දුව නිරෝෂන් දික්වැල්ල රැකගත් බවට කළ ඉල්ලීම පිළිගනිමින් ප්‍රධාන විනිසුරු විසින් දැවී ගිය බවට තීරණය කළේය.\r\n ඉන් සැහිමකට පත්නොවූ අබුල් හසන් අනෙක් අන්තයේ සිටි මුෂ්ෆිකූර් රහීම්ගෙන් විමසිමක් සිදුකරමින් විනිසුරු තීරණය විමසීමේ ක්‍රමවේදය වෙත යෑමට තීරණය කළේය. පුණරූපන නැරඹීමේදී පන්දුව පිත්තේ යම්තම් වැදීයන ආකාරයක් දිස්වීම හේතුවෙන් තෙවැනි විනිසුරු විසින් ප්‍රධාන විනිසුරුගේ තීරණය සමගින් එකඟ විමත් සමගින් බංග්ලාදේශයට විනිසුරු තීරණය විමසීමේ ක්‍රමවේදය වෙත යෑමට තිබූ එකම අවස්ථාවත් අහිමිව ගියේය.\r\nසිම්බාබ්වේ කණ්ඩායම සමගින් තරග වැදුණු ශ්‍රී ලංකා කණ්ඩායමේ සිටි කුසල් පෙරේරා සහ නුවන් ප්‍රදිප් අබාධයන්ට ලක්වීම හේතුවෙන් අද තරගයෙන් ඉවත් කර ධනුෂ්ක ගුණතිලක සහ දුෂ්මන්ත චමීර කණ්ඩායමට කැඳවූහ.\r\nශ්‍රී ලංකාව සහ බංග්ලාදේශය අතර අවසන් තරගය 27 වැනි සෙනසුරාද ඩකාහිදි පැවැත්වීමට නියමිතව ඇත."
    },
    {
        "content": " "
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී ජාඇල ක්‍රිස්ට් කිංග් විද්‍යාලයට එරෙහිව ලකුණු 56 ක ජයක් හිමිකර ගැනීමට ගාල්ල විද්‍යාලෝක විද්‍යාලය සමත්විය. මෙම තරගය රත්ගම මහජන ක්‍රීඩාංගණයේදී පැවැත්විණි.\r\nගාල්ල විද්‍යාලෝක විද්‍යාලය වෙනුවෙන් සංජු ලක්ෂාන් අර්ධ ශතකයක් සහ සොනාල් රංසර කඩුලු 5 ක් දවාගනිමින් දස්කම් දැක්වූ අතර ජාඇල ක්‍රිස්ට් කිංග් විද්‍යාලයේ නිමේෂ් මාලින්ද ලකුණු 77 කට කඩුලු 11 ක් දවාගනිමින් තරගය පුරා පන්දුවෙන් දස්කම් දැක්වීය."
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ සුපිරි කණ්ඩායම් අට අතර පැවැත්වෙන තරග වටයේ හලාවත මේරියන්ස් සහ සැරසන්ස් කණ්ඩායම් අතර එස්.එස්.සී ක්‍රීඩාංගණයේදී අද (25 වැනිදා) ආරම්භවූ තරගයේ පළමු දිනය නිමාවන විටදී කඩුලු 5 ක් දැවී ලකුණු 312 ක් රැස්කිරීමට හලාවත මේරියන්ස් ක්‍රීඩා සමාජය සමත්විය.\r\nතරගාවලිය පුරාම පිත්තෙන් දස්කම් දැක්වූ ඕෂධ ප්‍රනාන්දු (112) සහ සචිත්‍ර සේරසිංහ (නොදැවී 105) ශතක රැස්කරමින් හලාවත මේරියන්ස් කණ්ඩායම ඉහළ ලකුණු සංඛ්‍යාවක් කරා රැගෙන යාමට සමත්වූහ.\r\nතවත් තරග 3 ක් කෝල්ට්ස්, පී.සරවණමුත්තු සහ කටුනායක නිදහස් වෙළඳ කළාපීය ක්‍රීඩාංගණ වලදි අද ආරම්භවූ විය.\r\n බී.ආර්.සී. කණ්ඩායමේ ශශින් දිල්රංග ශතකයක් ලබාගනිමින් පිත්තෙන් දස්කම් දැක්වූ අතර කෝල්ට්ස් කණ්ඩායමේ නිසල තාරක කඩුලු 5 ක් දවාගනිමින් පන්දුවෙන් දස්කම් දැක්වීය."
    },
    {
        "content": "හිටපු නායක මහේල ජයවර්ධන පවසන පරිදි ශ්‍රී ලංකා කණ්ඩායමේ අභාග්‍ය සම්පන්න සමය අවසන් වී තිබේ. කණ්ඩායමේ නායකත්වය සහ මෙහෙයුම් කටයුතු සම්බන්ධයෙන් අත්‍යවශ්‍ය තීරණ ශ්‍රී ලංකා ක්‍රිකට් ආයතනය විසින් ගනු ලැබ ඇත.\r\nඅබුඩාබිහි ‘ද නැෂනල්’ පුවත් පත හා සාකච්ඡාවකට එක්වෙමින් මහේල ජයවර්ධන කියා සිටියේ චන්දික හතුරුසිංහ මහතා ශ්‍රී ලංකා පිලේ පුහුණුකරුවා වීමත්, ඇන්ජලෝ මැතිව්ස් නැවත වරක් සීමිත ඕවර කණ්ඩායමේ නායකයා වීමත් සම්බන්ධයෙන් තමන් ඉතා සතුටට පත්වන බවයි.\r\nනිමාවූ 2017 වර්ෂය මතකයෙන් අකාමකා දැමිය හැකිනම් කණ්ඩායමේ ක්‍රීඩකයන් පමණක් නොව සියලුම ශ්‍රී ලාංකිකයෝත් ඊට කැමති වනු ඇත. වසර පුරාම නොන්ඩි ගසමින් ගිය ශ්‍රී ලංකා කණ්ඩායම අර්බුදයෙන් අර්බුදයට මාරු වුණා විනා සාර්ථකත්වයේ සේයාවක් හෝ දුටුවේ නැති තරම්ය. සැනසීමට කාරණාවක් තිබුණේ නම් ඒ පාකිස්තානයට එරෙහිව පැවැති ටෙස්ට් තරගාවලියේදී ලද ජය පමණි. එයද මිස්බා උල්හක් සහ යුනිස් ඛාන් නැති පාකිතස්තානු කණ්ඩායමක් විය.\r\nපසුගිය වසරේදී එක්දින තරග 29 කට සහභාගි වූ ශ්‍රී ලංකා කණ්ඩායම ජයගත්තේ එයින් 5 ක් පමණි. තරගාවලි තුනක්ම 5-0 ක් ලෙසින් පරාජය විය. පරිපාලන අර්බුද නිමක් නැතිවිය. අසාර්ථක වීමේ අර්බුදයෙන් ගොඩඒමට උත්සාහ ගනිමින් සිටියදී හිටපු නායක අර්ජුන රණතුංගගේ අවලාද හේතුවෙන් කණ්ඩායමේ ධෛර්යය තවත් සිඳී ගියේය.\r\nතත්ත්වය එසේ තිබියදී කණ්ඩායමේ නව පුහුණුකරුවා වශයෙන් පත්ව ආ චන්දික හතුරුසිංහ මහතා සිය වගකීම් බාරගත්තේ පුහුණුකරුවකුට අයත් නොවන අතිරේක කාර්යයක් වන තේරීම් කමිටු සාමාජිකයකු වීමේ වගකීමත් සියතින් කරපිට පටවා ගනිමිනි. ඒ සම්බන්ධයෙන් මහේල ජයවර්ධනට ඇත්තේ මහත් සතුටකි.\r\n“චන්දික ඉතාමත් හොඳ තෝරාගැනීමක්”\r\n“එකක් එයා ඉතාමත් හොඳ පුහුණුකරුවෙක්. එයා ක්‍රීඩාවේ තියෙන උපක්‍රම වගේම ඒවා තරගයකට යොදාගන්නේ කොහොමද කියන එකත් හොඳින් දන්නවා.... අනෙක එයා ශ්‍රී ලාංකිකයෙක්. එයා අපේ සංස්කෘතිය හඳුනනවා විතරක් නෙමේ මෙතන ඉන්න ක්‍රීඩකයන් හුඟ දෙනෙක්ව පුංචි කාලේ ඉඳන්ම දන්නවා” යයි මහේල ජයවර්ධන අබුඩාබි ගොල්ෆ් පිටියේදී පැවසීය.\r\nටෙස්ට් තරග 149 කට, එක්දින තරග 448 කට සහ විස්සයි-20 අන්තර්ජාතික තරග 55 කට සහභාගි වී ඇති මෙම ප්‍රවීන ක්‍රීඩකයා ශ්‍රී ලංකා කණ්ඩායම දැනට මුහුණ දී සිටින ප්‍රශ්නය දෙස බලන්නේ වෙනත් ඇසකිනි. මහේලගේ අදහස අනුව හතුරුසිංහ සහ මැතිව්ස් දෙදෙනා අතර දැඩි සම්බන්ධතාවක් අවශ්‍ය වෙයි.\r\n“ඔහු කණ්ඩායමේ ඉන්න වඩාත්ම පළපුරුදු ක්‍රීඩකයා විතරක් නෙමේ, ඔහු නායකයකුගේ ගතිගුණත් තියෙන ක්‍රීඩකයෙක්.......” මැතිව්ස් සම්බන්ධයෙන් මහේලගේ තක්සේරුව ඉතාමත් පැහැදිළිය. එහෙත් මැතිව්ස්ගෙන් ඔහු ඉල්ලා සිටින්නේ අනුන් විසින් ගනු ලබන තීරණ මත නොරැඳී කණ්ඩායමට නායකත්වය දෙමින් එය ඉදිරියට ගෙනයාම තමන්ට කළ හැකි දෙයක් බව ලෝකයාට දැනෙන්න පෙන්වන ලෙසයි.\r\n“බොහෝ වෙලාවට චන්දික එයාව ඒකට පොළඹවාවි. එහෙම වුණොත් එයා නියම නායකයෙක් විදිහට කණ්ඩායම මෙහෙයවාවි” යයිද මහේල පැවසීය.\r\nකෙසේ වෙතත් එක රැයකින් සියල්ල වෙනස් වේ යයි බලාපොරොත්තු තබාගත යුතු නැති බවද මෙම ප්‍රවීන ක්‍රීඩකයා වැඩිදුරටත් ප්‍රකාශ කළේය.\r\n“කණ්ඩායමේ පරිපාලන ගැටළු විසඳු පමණින් සියල්ලම වෙනස් වේ යයි හිතන්න නරකයි. මොකද අනෙක් දේවලුත් සෑහෙන දුරට කඩා වැටිලා තියෙන්නේ. ඒවත් නියමිත පරිදි වෙන්න ඕනේ....ඒ කියන්නේ තේරීම් කටයුතු වගේම එක එක්කෙනාගේ ඇඟිලි ගැහීම් නැතිව, පුහුණුකරුවාට නිදහසේ එයාගේ කාර්යය කරගන්න පුළුවන් වටපිටාවත් තියෙන්න ඕනේ. වැදගත්ම දේ ඒක තමයි”  \r\n“බොහෝ වෙලාවට කණ්ඩායමේ ඉන්න තරුණ ක්‍රීඩකයන්ට දැන් තරමක් තැන්පත් වෙලා තමන්ගේ ක්‍රීඩාව පාඩුවේ කරගෙන යන්න පුළුවන් වෙයි” යයිද හෙතෙම පැවසීය.\r\nපුහුණුකරුවාගේ උපදෙස් පිළිපැදීමට ක්‍රීඩකයන් නිර්භය වන අවස්ථාවකදී ක්‍රීඩකයන් වෙනුවෙන් හඬ අවදි කිරීම සඳහා පුහුණුකරුවාට දැන් ලැබී තිබෙන අවස්ථාව ඉතාම් වැදගත් එකකි. එවන් තත්ත්වයකදී ක්‍රීඩකයන් වෙනුවෙන් යම් යම් ඉලක්ක සැපයීමටත් එවන් ඉලක්ක කරා ක්‍රීඩකයන් තල්ලු කිරීමටත් පුහුණුකරුවාට ශක්තිමත් පසුබිමක් ලැබේ.\r\n“ඇත්තටම කියනවා නම් ක්‍රීඩකයන්ට වුණත් පසුගිය අවුරුදු දෙක ඇතුළේදී හරිම අමාරු තත්ත්වයක් තිබුණේ. එයාලට දොස් කියන්නත් අමාරුයි...මොකද ක්‍රීඩකයන් තේරීමේ ක්‍රමවේදය කිසි පිළිවෙලකට තිබුණ දෙයක් නෙමේ”\r\n“මාස 16 ක් ඇතුළේ ක්‍රීඩකයන් 42 ක් හුවමාරු වෙනවා කියන්නේ එතැන කිසිම ස්ථාවර බවක් නෑ කියන එකයි..ඔබේ ක්‍රීඩකයන් ගැන විශ්වාසයක් තියෙනවා නම් ඔවුන්ට සාධාරණ කාලයක් දෙන්න ඕනේ..”\r\n“අනෙක් අතට අන්තර්ජාතික තරග වලට සහභාගිවීමම ඉගෙන ගැනීමක්. දිගින් දිගටම ක්‍රීඩකයන් වෙනස් වෙන්න ගියාම එයින් ඔවුන්ට කිසිම ආකාරයේ ආත්ම විශ්වාසයක් ලැබෙන්නේ නෑ” යයිද මහේල පැවසීය.\r\nමහේල ජයවර්ධනගේ මතය අනුව ක්‍රීඩකයන් තේරීම සම්බන්ධයෙන් කිසියම් ක්‍රමවත් සැලැස්මක් තිබිය යුතුය. එවැන්නක් පසුගිය වසර දෙකේදී තිබුණ බවක් නොපෙනේ.\r\n“ඇත්තටම කරන්න ඕනෑ දේ මේකයි. ක්‍රීඩකයන් 15ක 20ක විතර සංචිතයක් තෝරාගෙන 2019 ලෝක කුසලාන තරගාවලිය සඳහා ඔවුන් සූදානම් කිරීමයි” යයි ලෝක කුසලාන අවසන් මහ තරග දෙකක් කරා ශ්‍රී ලංකා කණ්ඩායම මෙහෙයවීමෙන් පසුව 2014 විස්සයි20 ලෝක ශූරයන්ගේ කණ්ඩායමේ සාමාජිකයකුව සිටිමින්, තිරෙන් පිටුපස සිට සියල්ලටම ගුරුහරුකම් දුන් ක්‍රීඩකයා පැවසීය.\r\nමහේල මේ වන විට මුම්බායි ඉන්දියන්ස් කණ්ඩායමේ ප්‍රධාන පුහුණුකරු ධූරය දරයි. මහේල පුහුණුකරු ධූරය බාරගත් පළමු වසරේදීම (2017) අයි.පී.එල්. කුසලාන දිනාගැනීමට මුම්බායි ඉන්දියන්ස් කණ්ඩායම සමත්විය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මහනුවර ධර්මරාජ විද්‍යාලයට එරෙහිව ඉනිමක සහ ලකුණු 57 ක ජයක් හිමිකර ගැනීමට කොළඹ ශාන්ත පීතර විද්‍යාලය සමත්විය. මෙම තරගය කොළඹ ශාන්ත පීතර විද්‍යාලීය ක්‍රීඩාංගණයේදී පැවැත්විණි.\r\nකොළඹ ශාන්ත පීතර විද්‍යාලයේ ශාලිත ප්‍රනාන්දු, සුලක්ෂණ ප්‍රනාන්දු සහ ප්‍රභාෂණ හේරත් අර්ධ ශතක රැස්කරමින් පිත්තෙන් දස්කම් දැක්වූ අතර මොහොමඞ් අමීන් කඩුලු 9 ක් සහ සචින් සිල්වා කඩුලු 7 ක් දවාගනිමින් පන්දුවෙන් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කොලොන්නාව හෙන්රි ඕල්කට් විද්‍යාලයට එරෙහිව කඩුලු 6 ක ජයක් හිමිකර ගැනීමට කෝට්ටේ ශාන්ත තෝමස් විද්‍යාලය සමත්විය. මෙම තරගය කොලොන්නාව හෙන්රි ඕල්කට් විද්‍යාලීය ක්‍රීඩාංගණයේදී පැවැත්විණි.\r\nකෝට්ටේ ශාන්ත තෝමස් විද්‍යාලයේ එරන්ද මදුශංක කඩුලු 9 ක් සහ කොලොන්නාව හෙන්රි ඕල්කට් විද්‍යාලයේ එරන්ද මදුශංක කඩුලු 7 ක් දවාගනිමින් තරගය පුරා පන්දුවෙන් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී රත්නපුර ශාන්ත ඇලෝසියස් විද්‍යාලයට එරෙහිව ලකුණු 72 ක ජයක් හිමිකර ගැනීමට අම්පාර ඩි.එස්.සේනානායක ජාතික පාසල සමත්විය. මෙම තරගය අම්පාර උහන පාසල් ක්‍රීඩාංගණයේදී පැවැත්විණි."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී පන්නිපිටිය ක්‍රිස්ට් කිංග් විද්‍යාලයට එරෙහිව කඩුලු 8 ක ජයක් හිමිකර ගැනීමට කොළඹ කේරී විද්‍යාලය සමත්විය. මෙම තරගය දෙමටගොඩ දුම්රිය ක්‍රීඩාංගණයේදී පැවැත්විණි.\r\nකොළඹ කේරී විද්‍යාලයේ විරංග යෙශාන් ලකුණු 57 කට කඩුලු 9 ක් දවාගනිමින් තරගය පුරා පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ ශාන්ත බෙනඩික් විද්‍යාලයට එරෙහිව ඉනිමක සහ ලකුණු 95 ක ජයක් හිමිකර ගැනීමට කොළඹ ඩි.එස්.සේනානායක විද්‍යාලය සමත්විය. මෙම තරගය මත්තේගොඩ යුදහමුදා ක්‍රීඩාංගණයේදී පැවැත්විණි.\r\nකොළඹ ඩි.එස්.සේනානායක විද්‍යාලයේ මුදිත ලක්ෂාන් තුන් ඉරියව් දස්කම් දක්වමින් ශතකයක් සහ ලකුණු 56 කට කඩුලු 9 ක් දවාගැනීමට සමත්විය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කෑගල්ල ශාන්ත මේරී විද්‍යාලයට එරෙහිව කඩුලු 9 ක ජයක් හිමිකර ගැනීමට ගාල්ල ශාන්ත ඇලවිෂියස් විද්‍යාලය සමත්විය. මෙම තරගය කුරුණෑගල වෙලගෙදර ක්‍රීඩාංගණයේදී පැවැත්විණි.\r\nගාල්ල ශාන්ත ඇලවිෂියස් විද්‍යාලයේ කවික දිල්ශාන් ලකුණු 44 කට කඩුලු 11 ක් දවාගනිමින් තරගය පුරා පන්දුවෙන් දස්කම් දැක්වීය.\r\nශා. මේරී විද්‍යාලය - පළමු ඉනිම - ඕවර 44.2 කදී සියලුදෙනා දැවී ලකුණු 121\r\n(එම්. වලිසිංහ 26, කවික දිල්ශාන් 12/4, කවීශ විලෝචන 15/2, කවිඳු මදුරංග 16/2)\r\nශා. ඇලවිෂියස් විද්‍යාලය - පළමු ඉනිම - ඕවර 59.2 කදී සියලුදෙනා දැවී ලකුණු 145\r\n(නිලුක්ෂ දිල්මිණ 85, ඔමාල් සජිත් 22, කවික දිල්ශාන් 20, ටී.කුමාර 43/5, සජීව ජයමාල් 30/3, ඩි. පෙතියාගොඩ 30/2)\r\nශා. මේරී විද්‍යාලය - දෙවැනි ඉනිම - ඕවර 38.1 කදී සියලුදෙනා දැවී ලකුණු 92\r\n(ටී.කුමාර 22, සුජිත් කුමාර 22, කවික දිල්ශාන් 32/7, රවිඳු සංජන 24/3)\r\nශා. ඇලවිෂියස් විද්‍යාලය - දෙවැනි ඉනිම - ඕවර 10.5 කදී කඩුල්ලක් දැවී ලකුණු 70\r\n(රවිඳු සංජන නොදැවී 39, සංදීප චමෝද් නොදැවී 29)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ සුපිරි කණ්ඩායම් අට අතර පැවැත්වෙන තරග වටයේ වරාය අධිකාරිය සහ එස්.එස්.සී කණ්ඩායම් අතර පී.සරවණමුත්තු ක්‍රීඩාංගණයේදී පැවැත්වෙන තරගයේ දෙවැනි දිනය (26 වැනිදා) නිමාවන විට දෙවැනි ඉනිම සදහා පන්දුවට පහරදෙමින් සිටින වරාය අධිකාරිය පිල ලකුණු 78 කට කඩුලු 3 ක් අහිමිකර ගෙන සිටියේය.\r\nකඩුලු 7 ක් අතැතිව පන්දුවට පහරදෙමින් සිටින වරාය අධිකාරිය පිලට ඉනිමක පරාජයෙන් ගැලවිම සදහා තවත් ලකුණු 170 ක් අවශ්‍යව ඇත.\r\nශතක රැස්කරමින් එස්.එස්.සී පිල ලකුණු 400 සීමාවෙන් ඔබ්බට රැගෙන යාමට කෞශාල් සිල්වා (120) සහ චාමර කපුගෙදර (109) සමත්වූහ.\r\nදෙවැනි දිනටත් තවත් තරග තුනක් කෝල්ට්ස්, පී.සරවණමුත්තු සහ කටුනායක නිදහස් වෙළඳ කළාපීය ක්‍රීඩාංගණ වලදි පැවැති අතර සැරසන්ස් කණ්ඩායමේ සාලිය සමන්, හලාවත මේරියන්ස් කණ්ඩායමේ අසිත ප්‍රනාන්දු කඩුලු 5 බැගින් දවාගනිමින් පන්දුවෙන් දස්කම් දැක්වූහ.\r\nවරාය අධිකාරිය සහ එස්.එස්.සී කණ්ඩායම් අතර පී.සරවණමුත්තු ක්‍රීඩාංගණයේදී\r\nවරාය අධිකාරිය 165 සහ 78/3, එස්.එස්.සී. 413\r\nවරාය අධිකාරිය - පළමු ඉනිම - ඕවර 44.2 කදී සියලුදෙනා දැවී ලකුණු 165\r\n(යොහාන් ද සිල්වා 24, යශෝධ ලංකා 21, ගිහාන් රූපසිංහ 36, දසුන් ශානක 26/3, ජෙෆ්රි වැන්ඩසේ 28/3, සචිත්‍ර සේනානායක 40/3)\r\nඑස්.එස්.සී - පළමු ඉනිම - ඕවර 110.4 කදී සියලුදෙනා දැවී ලකුණු 413\r\n(මිනෝද් භානුක 20, කෞශාල් සිල්වා 120, මිලින්ද සිරිවර්ධන 49, කවිඳු කුලසේකර 78, චාමර කපුගෙදර 109, චානක කොමසාරූ 119/4, අකලංක ගනේගම 99/3, චලනක වීරසිංහ 79/2)\r\nවරාය අධිකාරිය - පළමු ඉනිම - ඕවර 20 කදී කඩුලු 3 ක් දැවී ලකුණු 78\r\n(යශෝධ ලංකා නොදැවී 41)\r\nහලාවත මේරියන්ස් සහ සැරසන්ස් කණ්ඩායම් අතර එස්.එස්.සී ක්‍රීඩාංගණයේදී\r\nහලාවත මේරියන්ස් 401, සැරසන්ස් 236\r\nහලාවත මේරියන්ස් - පළමු ඉනිම - ඕවර 109.2 කදී සියලුදෙනා දැවී ලකුණු 401\r\n(අශේන් සිල්වා 47, ඕෂධ ප්‍රනාන්දු 112, සචිත්‍ර සේරසිංහ 109, තීක්ෂිල ද සිල්වා 45, සාලිය සමන් 76/5)\r\nසැරසන්ස් - පළමු ඉනිම - ඕවර 65.5 කදී සියලුදෙනා දැවී ලකුණු 236\r\n(ඇන්ඩි සොලමන්ස් 31, ගමිඳු අමරසිංහ 43, හර්ෂ කුරේ 41, චතුර රංදුණු නොදැවී 25, රනිත ලියනාරච්චි 36, අසිත ප්‍රනාන්දු 47/5, මාලින්ද පුෂ්පකුමාර 71/3)\r\nබී.ආර්.සී. සහ කෝල්ට්ස් කණ්ඩායම් අතර කටුනායක නිදහස් වෙළඳ කළාපීය ක්‍රීඩාංගණයේදී\r\nබි.ආර්.සී 310, කෝල්ට්ස් 209/6\r\nබි.ආර්.සී - පළමු ඉනිම - ඕවර 90.2 කදී සියලුදෙනා දැවී ලකුණු 310\r\n(හර්ෂ විතාන 41, හෂේන් රාමනායක 66, ශශින් දිල්රංග 124, නිසල තාරක 71/6, ප්‍රභාත් ජයසූරිය 62/2)\r\nකෝල්ට්ස් - පළමු ඉනිම - ඕවර 86 කදී කඩුලු 6 ක් දැවී ලකුණු 209\r\n(ඇන්ජලෝ ජයසිංහ 37, ප්‍රියමාල් පෙරේරා නොදැවී 73, විශාද් රංදික 22, නිසල තාරක නොදැවී 30, නෙරංජන වන්නිආරච්චි 27/2, හෂේන් රාමනායක 36/2, සුරාජ් රංදීව් 36/2)\r\nඑන්.සී.සී. සහ රාගම කණ්ඩායම් අතර කෝල්ට්ස් ක්‍රීඩාංගණයේදී\r\nඑන්.සී.සී. 247, රාගම 326/9\r\nඑන්.සී.සී.- පළමු ඉනිම - ඕවර 76.1 කදී සියලුදෙනා දැවී ලකුණු 247\r\n(සඳුන් වීරක්කොඩි 24, චතුරංග ද සිල්වා 90, ෆර්විස් මහරුෆ් 24, චාමික කරුණාරත්න 32, තරිඳු කෞෂාල් නොදැවී 23, ඉශාන් ජයරත්න 46/4, අමිල අපෝන්සු 72/3, ජනිත් ලියනගේ 41/2)\r\nරාගම - පළමු ඉනිම - ඕවර 101 කදී කඩුලු 9 ක් දැවී ලකුණු 326\r\n(උදාර ජයසුන්දර 57, ශෙහාන් ප්‍රනාන්දු 23, ළහිරු තිරිමාන්න 56, ජනිත් ලියනගේ 69, සමීර ද සොයිසා 39, අක්ශු ප්‍රනාන්දු නොදැවී 29, චාමික කරුණාරත්න 76/4)"
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ පළඟ ශූරතාවය සදහා පැවැත්වෙන තරග වටයේ සී.සී.සී සහ බදුරලිය කණ්ඩායම් අතර බ්ලූම්ෆීල්ඞ් ක්‍රීඩාංගණයේදී අද (26 වැනිදා) ආරම්භවූ තරගයේ පළමු දිනය නිමාවන විටදී කඩුලු 4 ක් දැවී ලකුණු 361 ක් රැස්කිරීමට සී.සී.සී පිල සමත්විය.\r\nරොන් චන්ද්‍රගුප්ත (130) ශතකයක් සහ මාධව වර්ණපුර නොදැවී ලකුණු 95 ක් රැස්කරමින් සී.සී.සී පිල ඉහළ ලකුණු සංඛ්‍යාවක් කරා රැගෙන යාමට සමත්වූහ.\r\nතෙවැනි කඩුල්ල සදහා අශාන් ප්‍රියංජන් සමගින් ලකුණු 100 ක සම්බන්ධතාවයක් ගොඩනැගූ රොන් චන්ද්‍රගුප්ත සිවුවැනි කඩුල්ල සදහා මාධව වර්ණපුර සමගින් ලකුණු 173 ක සම්බන්ධතාවයක් ගොඩනැගීමට සමත්විය.\r\nපළඟ ශූරතාවය සදහා පැවැත්වෙන තරග වටයේ තවත් තරග දෙකක් බී.ආර්.සී සහ මුවර්ස් ක්‍රීඩාංගණ වලදී අද ආරම්භවූ අතර යුදහමුදා කණ්ඩායමේ දුශාන් විමුක්ති කඩුලු 6 ක් දවාගනිමින් පන්දුවෙන් දස්කම් දැක්වීමට සමත්විය.\r\nසී.සී.සී සහ බදුරලිය කණ්ඩායම් අතර බ්ලූම්ෆීල්ඞ් ක්‍රීඩාංගණයේදී\r\nසී.සී.සී 361/4\r\nසී.සී.සී - පළමු ඉනිම - ඕවර 90 කදී කඩුලු 4 ක් දැවී ලකුණු 361\r\n(රොන් චන්ද්‍රගුප්ත 130, අශාන් ප්‍රියංජන් 66, මාධව වර්ණපුර නොදැවී 95, ලසිත් අබේරත්න නොදැවී 41, මදුර ලක්මාල් 64/2)\r\nබ්ලූම්ෆීල්ඞ් සහ යුදහමුදා කණ්ඩායම් අතර මුවර්ස් ක්‍රීඩාංගණයේදී\r\nබ්ලූම්ෆීල්ඞ් 163, යුදහමුදාව 153/8\r\nබ්ලූම්ෆීල්ඞ් - පළමු ඉනිම - ඕවර 38.3 කදී සියලුදෙනා දැවී ලකුණු 163\r\n(නිසල් ෆ්‍රැන්සිස්කෝ 22, අදීශ නානායක්කාර 35, ප්‍රමෝද් හෙට්ටිවත්ත 33, රමේෂ් මෙන්ඩිස් 24, ළහිරු සමරකෝන් 21, දුශාන් විමුක්ති 77/6, මල්ක මදුශංක 17/3)\r\nයුදහමුදාව - පළමු ඉනිම - ඕවර 49 කදී කඩුලු 8 ක් දැවී ලකුණු 153\r\n(අශාන් රංදික 30, ලියෝ ෆ්‍රැන්සිස්කෝ 31, දිල්ශාන් ද සිල්වා 35, අජන්ත මෙන්ඩිස් නොදැවී 24, මලිත් ද සිල්වා 66/3, රමේෂ් මෙන්ඩිස් 23/2, කසුන් රාජිත 30/2)\r\nද්‍රවිඩ සංගමය සහ මූවර්ස් කණ්ඩායම් අතර බී.ආර්.සී. ක්‍රීඩාංගණයේදී\r\nමූවර්ස් 260, ද්‍රවිඩ සංගමය 67/4\r\nමූවර්ස් - පළමු ඉනිම - ඕවර 67.4 කදී සියලුදෙනා දැවී ලකුණු 260\r\n(පබසර වඩුගේ 40, ඉරෝෂ් සමරසූරිය 44, ශනුක දුලාජ් 82, ප්‍රමෝද් ලියනගමගේ 53/4, ජීවන් මෙන්ඩිස් 97/4)\r\nද්‍රවිඩ සංගමය - පළමු ඉනිම - ඕවර 17 කදී කඩුලු 4 ක් දැවී ලකුණු 67\r\n(සිතර ගිම්හාන් 22, ශිරාන් ප්‍රනාන්දු 34/3)"
    },
    {
        "content": "ශ්‍රී ලංකා කණ්ඩායමේ වත්මන් පුහුණුකරු වන චන්දික හතුරුසිංහ මහතා තුන්කොන් තරගාවලිය ආරම්භ වීමට පෙර තිසර පෙරේරාට කීවේ කුමක්ද?\r\nසීමිත ඕවර කණ්ඩායම් දෙකේම නායකයාව සිටි තිසර පෙරේරා නායකත්වයෙන් ඉවතට ඇද දැමීමෙන් පසුව, වෙන කවදාටත් වඩා හොඳින් ක්‍රීඩා කරන්නට පටන් ගැනීමේ රහස ඇත්තේ එතැනය. වසර ගණනාවක් තිස්සේ යන්තම් කණ්ඩායමේ රැඳී සිටීමට තරම් වරින් වර දස්කම් පෙන්වමින් සිටි තිසර පෙරේරා හදිසියේම තරග දිනවන්නකු වී තිබේ. බංග්ලාදේශයේදී පැවත්වෙන තුන්කොන් තරගාවලියේ වැඩිම කඩුලු ලාභියා වශයෙන් ලකුණු 163 කට කඩුලු 11 ක් දවාගෙන (කඩුල්ලක සාමාන්‍යය 14.81) සිටින තිසර පෙරේරා තරග 4 කදී ලබාගත් ලකුණු 132 ඉනිමක සාමාන්‍යය 66.00 කි.\r\nශ්‍රී ලංකාව සහ බංග්ලාදේශය අතර බංග්ලාදේශයේ ශ්රේ බංග්ලා ජාතික ක්‍රීඩාංගණයේදී හෙට (27 වැනිදා) පැවැත්වෙන තුන්කොන් තරගාවලියේ අවසන් මහ තරගයේදීත් ශ්‍රී ලංකා කණ්ඩායම බලාපොරොත්තු තබා ඇත්තේ තිසර පෙරේරා කෙරෙහිය. තරගය හෙට (සෙනසුරාදා) ශ්‍රී ලංකාවේ වේලාවෙන් පෙරවරු 11.30 ට ආරම්භ වීමට නියමිතය.\r\nඅවසන් තරගයෙන් එළියට විසිවීමේ එළිපත්තට තල්ලු වී සිටි ශ්‍රී ලංකාව අවසන් තරගයට කඩාවැදුණේ ඇදහිය නොහැකි ආකාරයෙනි. එහෙත් අතීතය සිහිපත් කරන්නෙකුට නම් ශ්‍රී ලංකා පිලේ එම කඩාවැදීම ඔවුන්ගේ පැරණි තරග විලාසයට නැවතත් අවතීර්ණවීම මිස වෙන යමක් නොවන බව පෙනේ.\r\n‘සැත්කම්’ යන්න සංගක්කාර - මහේල යුගයේදී අන්තර්ජාතික ක්‍රිකට් විචාරකයන් විසින් ශ්‍රී ලංකා කණ්ඩායම වෙනුවෙන් භාවිතා කරන ලද විශේෂණ පදයක් විය. ශ්‍රී ලංකා කණ්ඩායම හඳුන්වන ලද්දේ “ශ්‍රී ලංකා සැත්කම් කණ්ඩායම” ලෙසිනි. එයින් අදහස් වූයේ ශල්‍යාගාරයක සැත්කමක් කරමින් සිටින කණ්ඩායමක් මෙන් සියලුම දෙනා තම තමන්ගේ කටයුතු 100% ක් නිවැරදිව කිරිමයි.\r\nබ්‍රහස්පතින්දා පැවැති තරගයේදීත් දැකගත හැකිවූයේ එයම මිස අනෙකක් නොවේ. ලකුණු 16 ක් තුළදී මුල් පෙළ කඩුලු 3 ක් බිම දැමූ වේග පන්දු යවන්නෝ සෙස්සන්ට කිසිවක් ඉතිරි නොකරම තමන්ගේ කාර්යය අහවර කළහ. ලද අවස්ථාවේදී ලකුණු 24 කට කඩුලු 2 ක් දවාගත් ලක්ෂාන් සඳකැන් බංග්ලාදේශ ඉනිම නිමා කිරීම හේතුවෙන් අසේල ගුණරත්නට හෝ අකිල ධනංජයට පන්දුව අතට ගැනීමටවත් නොහැකි විය.\r\nවිශිෂ්ට පන්දු විසිකිරීමකින් සකිබ් අල් හසන්ගේ ගමන නවතාලූ ධනුෂ්ක ගුණතිලක ටමීම් ඉක්බාල්ගේ උඩපන්දුව සොයා පියාඹා ගියේ සෙසු පන්දු යවන්නන්ට දිනයේ වට්ටෝරුව කුමක්ද යන්න කියාදෙමිනි.\r\nඅදහාගත හැකිද? ඔව්...මේ ශ්‍රී ලංකා කණ්ඩායමයි. වසර එකහමාරකට ආසන්න කාලයක් අමතකව තිබූ ඔවුන්ගේම රිද්මයයි. ක්‍රිකට් ක්‍රීඩාවේදී ශ්‍රී ලාංකීයයන්ටම අනන්‍ය වූ කලාවයි.\r\nකණ්ඩායමක් දිගින් දිගටම ජයගන්නේ නම් කණ්ඩායමේ සාමාජිකයන් අතර අනෝන්‍ය අවබෝධය ඉහළ යයි. තීරණාත්මක ස්ථාන වෙනස් වන විටත් කණ්ඩායම ජයග්‍රහණය කරන්නේ නම් මෙම අනෝන්‍ය අවබෝධය ඉතාම ඉහළ මට්ටමක පවතී.\r\nඇන්ජලෝ මැතිව්ස් ආබාධයකට ලක්ව කණ්ඩායමෙන් ඉවත්වීම බලවත් පාඩුවක් වන නමුත් චන්දිමාල් ඉතාමත් හොඳින් කණ්ඩායම මෙහෙයවමින් සිටී. ඔහුට ජ්‍යෙෂ්ඨ ක්‍රීඩකයන්ගේත් සහයෝගය හොඳින් ලැබෙන බව පෙනේ.\r\nඅනෙක් පැත්තෙන් බලන කල්හි පසුගිය වසර දෙකක කාලයේදී බංග්ලාදේශය සිය මව්බිමේදී පරාජය කිරීමට ඉතාමත් අපහසු වූ කණ්ඩායමකි. ශ්‍රී ලංකා කණ්ඩායම හමුවේ සිය විශාලතම එක්දින ජයග්‍රහණය ලබාගත් බංග්ලාදේශ කණ්ඩායම සතියකටත් අඩු කාලයක් ඇතුළතදී ඔවුන්ගේ දරුණුතම එක්දින පරාජයන් හතරෙන් එකකට ඇද දැමීමට ශ්‍රී ලංකා පිල සමත් වූයේය.\r\nඉතිහාසය සටහන් වන්නේ මෙලෙසිනි.\r\nශ්‍රී ලංකාව වසර 2009 සිට මේ දක්වා මිර්පූර්හිදී අවසන් මහ තරග තුනකට මුහුණ දී තිබේ. බංග්ලාදේශයට එරෙහිව 2009 දීත්, ඉන්දියාවට එරෙහිව 2010 දී සහ පාකිස්තානයට එරෙහිව 2014 දී එම තරග පවත්වා ඇති අතර එම තරග තුනම ශ්‍රී ලංකා කණ්ඩායම ජයගෙන තිබේ. එම අවසන් මහ තරග තුනේදීම ශ්‍රී ලංකා කණ්ඩායම ඉලක්කය හඹා යමින් ජයග්‍රහණය කර ඇත.\r\nසිම්බාව්බේ පිලත් තමන් කලින් සේවය කරමින් සිටි බංග්ලාදේශ කණ්ඩායමත් හමුවේ දැවැන්ත පරාජයන් දෙකකින් සිය ගමන ඇරඹූ චන්දික හතුරුසිංහ මහතා කණ්ඩායමේ පුහුණුකරුවා පමණි. ක්‍රීඩා කරන්නේ ක්‍රීඩකයන් 11 දෙනෙකි. එහෙත් ලකුණු 163 ක අතිශය දරුණු පරාජයක සිට තරග දෙකක ඇවෑමෙන් ශ්‍රී ලංකා කණ්ඩායම කුසලානයකට අත පොවන මායිමේ සිටී. ශ්‍රී ලංකා කණ්ඩායමත් කුසලානයත් අතර ඇත්තේ ජයග්‍රහණයක පරතරයක් පමණි.\r\nමෙය ලෝක කුසලානය නැතහොත් ශූරයන්ගේ කුසලානය හෝ අඩුතරමේ ආසියානු කුසලානය වත් නොවේ. එබැවින් ඒ ගැන අගේ කරන්නට යාම අණුවන කමකි. එහෙත් එය දිනාගත හැකිනම් ශ්‍රී ලංකා කණ්ඩායමට නැවතත් විශ්වාසනීයත්වය ලැබෙනු ඇත. එය නව ගමනක ආරම්භය වනු නිසැකය.\r\nශ්‍රී ලංකා සංචිතය\r\nදිනේෂ් චන්දිමාල් (නායක), ධනුෂ්ක ගුණතිලක, උපුල් තරංග, කුසල් මෙන්ඩිස්, අසේල ගුණරත්න, නිරෝෂන් දික්වැල්ල, තිසර පෙරේරා, සුරංග ලක්මාල්, ලක්ෂාන් සඳකැන්, අකිල ධනංජය, දුෂ්මන්ත චමීර, නුවන් ප්‍රදීප්, ධනංජය ද සිල්වා, ෂෙහාන් මධුශංක සහ වනිඳු හසරංග\r\nබංග්ලාදේශ සංචිතය\r\nමෂ්රාෆි මොර්ටසා (නායක), ටමීම් ඉක්බාල් අනමුල් හක්, සකිබ් අල් හසන්, මුෂ්ෆිකුර් රහීම්, මහමදුල්ලා, ශබීර් රහමන්, අබුල් හසන්, නසීර් හොසේන්, රුබෙල් හොසේන්, මුස්ටෆිසුර් රහමන්, මෙහෙදි හසන්, මොහොමඞ් සයිෆුඩීන්, සුන්සමුල් ඉස්ලාම්, මොහොමඞ් මිතුන් සහ සහ ඉම්රුල් කේයිස්"
    },
    {
        "content": "ශ්‍රී ලංකාවට එරෙහිව පැවැත්වීමට නියමිත තරග දෙකකින් සමන්විත ටෙස්ට් ක්‍රිකට් තරගාවලිය සදහා 17 වියැති පිටදඟපන්දු යවන ක්‍රීඩක නයීම් හසන් බංග්ලාදේශ ටෙස්ට් සංචිතයට කැඳවා ඇත.\r\nශ්‍රී ලංකා සංචිතයේ වැඩිපුරම වමත් පිතිකරුවන් සිටින බැවින් ලාබාල පිටදඟ පන්දුයවන්නා කැඳවිමට තීරණය කළ බව බංග්ලාදේශ තේරිම් කමිටුවේ නිලධාරියෙකු පවසා ඇත.\r\nතවත් දඟපන්දු යවන්නකුගේ අඩුවක් පවතින අතර කණ්ඩායම ශක්තිමත් කිරීම සදහා මෙහෙදි හසන් කැඳවිය යුතු බව තේරීම් කමිටු නිලධාරියකු වන හබිබුල් බෂාර් මහතා ඒ.එෆ්.පී. පුවත් සේවයට පවසා ඇත.\r\n“මේ අවස්ථාවේදී අපට තිබෙන හොදම විකල්ප නයිම් වන අතර අපි හිතනවා ඔහු විශේෂ පන්දුයවන්නෙක් වෙයි කියලා”\r\nපළමු පෙළ තරග හතරකට ක්‍රීඩාකර ඇති නයීම් කඩුලු 9 ක් දවාගෙන ඇත.\r\nශ්‍රී ලංකාව, සිම්බාබ්නේ සහ බංග්ලාදේශය සමගින් මේ වනවිට පැවැත්වෙන තුන්කොන් තරගාවලියේදී ලකුණු අතර නොමැති සබීර් රෙහ්මාන් ටෙස්ට් සංචිතයෙන් ඉවත්කර ඇත.\r\nතුන්කොන් තරගාවලිරිට කැඳවිමක් නොලද සෞම්‍ය සර්කාර්, තස්කින් අහමඞ්, සුබාශිස් රෝයි සහ ශෆිවුල් ඉස්ලාම් ටෙස්ට් තරගාවලියට කැඳවා නැත.\r\n“මේ වනවිට පැවැත්වෙන තරගවලදි අපේ අපේක්‍ෂාවන් ඉෂ්ඨ කිරීමට සබීර් රෙහ්මාන්ට නොහැකි වෙලා තියෙනවා. සෞම්‍ය ගැන අපි හිතලා බැලුවා, නමුත් පළමු පෙල අවසන් ඉනිම හය තුළදි ඔහු රැස්කළ ලකුණු ප්‍රමාණවත් මදි” යැයි හබිබුල් බෂාර් මහතා පැවසීය.\r\nශකීබ් අල් හසන්ගේ ඉල්ලීමක් මත මැද පෙළ පිතිකරු මොසැඩෙක් හුසේන් සහ වේග පන්දු යවන ක්‍රීඩක කම්රුල් ඉස්ලාම් නැවත සංචිතයට කැඳවු බව පැවසීය.\r\nමුෂ්ෆිකූර් රහීම් වෙනුවට නායකත්වය සදහා තුන් ඉරියව් ක්‍රිඩක ශකීබ් අල් හසන් නැවත පත්කර ඇත. ශකීබ් දෙවැනිවර නායකත්වයට පත්වීමෙන් අනතුරුව පළමු වරට මේ මස 31 වැනිදා චිතගොන්හිදි ශ්‍රී ලංකාවට එරෙහිව බංග්ලාදේශ කණ්ඩායම මෙහෙයවිමට නියමිතව ඇත.\r\nදෙවැනි ටෙස්ට් තරගය පෙබරවාරී 8 වැනිදා ඩකාහිදි පැවැත්වීමට නියමිතව ඇත."
    },
    {
        "content": "ලබන වසරේදී (2019) පැවැත්වීමට නියමිත ලෝක කුසලාන තරගාවලිය වෙනුවෙන් පැවැත්වෙන සුදුසුකම් ලබාගැනීමේ තරගාවලියට ක්‍රීඩා කිරීමට බටහිර ඉන්දීය පිලේ ප්‍රබලතම ක්‍රීඩකයෝ සිවුදෙනෙක් අකමැත්ත පළකර සිටිති. කරන් පොලාර්ඞ්, ඇන්ඩි්‍ර රසල්, සුනිල් නරේන් සහ ඩැරන් බ්‍රාවෝ යන සිවුදෙනා ලෝක කුසලාන සුදුසුකම් තේරීමේ තරගාවලිය සඳහා ජාතික කණ්ඩායමට එක්වීම ප්‍රතික්ෂේප කර සිටිති.\r\nකෙසේ වෙතත් ලොව විශිෂ්ටතම විස්සයි-20 පිතිකරුවා වශයෙන් සැලකෙන ක්‍රිස් ගේල් ලෝක කුසලාන සුදුසුකම් තේරීමේ තරගාවලියේදී කොදෙව් පිල වෙනුවෙන් ක්‍රීඩා කිරීමට සූදානමින් සිටී. ගේල් සමගින් මැදපෙළ පිතිකරු මාලන් සැමුවෙල්ස්ද කොදෙව් පිල හා එක්ව සිටී.\r\nඑක්දින සීමිත ඕවර තරගාවලියක් වන ලෝක කුසලාන සුදුසුකම් ලබාගැනීමේ තරගාවලියට ක්‍රීඩා කිරීමට වඩා විස්සයි-20 දේශීය තරගාවලියක් වන පාකිස්තානු සුපර් ලීග් තරගාවලියට ක්‍රීඩා කිරීම මැනවයි කරන් පොලාර්ඞ්, ඇන්ඩි්‍ර රසල්, සුනිල් නරේන් සහ ඩැරන් බ්‍රාවෝ යන සිවුදෙනා කියති. මාර්තු මස 4 වැනිදා සිට 25 වැනිදා දක්වා සිම්බාබ්වේහිදී ලෝක කුසලාන සුදුසුකම් තේරීමේ තරගාවලිය පැවැත්වේ.\r\n“ කරන් පොලාර්ඞ්, ඇන්ඩෘෘ රසල්, සුනිල් නරේන් සහ ඩැරන් බ්‍රාවෝ යන සිවුදෙනාම කියන්නේ පාකිස්තානු සුපර් ලීග් තරගාවලියට ක්‍රීඩා කරන්න ඕන නිසා එයාලට අප සමග එක්වෙන්න බැහැ කියලයි”\r\n“ඒ වුණත් ක්‍රිස් ගේල් සහ මාලන් සැමුවෙල්ස් ඒ ගොල්ලන්ගේ සම්පූර්ණ සහයෝගය අප වෙනුවෙන් දෙන්න සූදානම් වෙලා ඉන්න එක ගැන අපි සතුටට පත්වෙනවා” යයි කොදෙව් තේරීම් කමිටුවේ සභාපති කර්ට්ි බ්‍රවුන් මහතා පැවසීය.\r\nපිට පිට දෙවතාවක්ම (1975 සහ 1979) ලෝක කුෂලාන දිනාගත් බටහිර ඉන්දීය කොදෙව් පිලට තුන්වැනි අවස්ථාවේදී කුසලානය අහිමි වූයේ අවසන් මහ තරගයේදී ඉන්දියා හමුවේ පරාජය වූ හෙයිනි. එහෙත් ඉන් පසුව ලෝක කුසලාන තරගාවලියේදී දැනෙන යමක් කිරීමට කොදෙව්වෝ අපොහොසත් වූහ. මෑත කාලයේදී කොදෙව් ක්‍රීඩකයන් සහ ක්‍රිකට් නිලධාරීන් අතර පැවැති එදිරිවාදිකම් ඊට ප්‍රධාන හේතුවක් විය.\r\nතහනම් උත්තේජක ගැනීම නිසා වසරක තරග තහනමකට යටත්ව සිටි ඇන්ඩි්‍ර රසල් 2016 සිටම කොදෙව් පිලට ක්‍රීඩා නොකළේය. ඔහුගේ එක්දින තරග 51 න් අවසන් තරගය ක්‍රීඩා කළේ 2015 දී නමුත් 2016 විස්සයි-20 ලෝක කුසලාන තරගාවලියේ අවසන් මහ තරගයේදී එංගලන්තය පරාජය කළ කණ්ඩායමේ ප්‍රබලතම ක්‍රීඩකයකු වූයේද රසල්ය.\r\nකෙදෙව් පිලෙන් කලක් ඉවත් කරනු ලැබ සිටි පොලාර්ඞ් පසුගිය සැප්තැම්බරයේදී නැවතත් කණ්ඩායමට එක්වූ අතර ඩැරන් බ්‍රාවෝ යනු ටෙස්ට් තරග 49ක් සහ එක්දින තරග 94 ක් ක්‍රීඩා කළ ක්‍රීඩකයෙකි. එහෙත් ඔහු අවසන් වරට කොදෙව් පිලට ක්‍රීඩා කළේ 2016 නොවැම්බර් මාසයේදීය. ඩැරන්ගේ සහෝදරයා මෙන්ම හිටපු නායකයකුද වන ඞ්වේන් බ්‍රාවෝ කොදෙව් පිලට තෝරා ගැනීම සම්බන්ධයෙන් සැලකිල්ලට ලක්වී නැතත් ඔහු එක්දින තරග 164 ක ක්‍රීඩා කළ ක්‍රීඩකයෙකි.\r\n“ඞ්වේන් බ්‍රාවෝ තේරීම් සඳහා සලකා බැලුවේ නෑ. ඒකට හේතුව තමයි මීට ඉස්සර ඔහු කියලා තිබුණා තමන් කොදෙව් පිල වෙනුවෙන් ක්‍රීඩා කිරීම සම්බන්ධයෙන් උනන්දුවක් නොදක්වන බව” යයි ද කර්ට්නි බ්‍රවුන් මහතා පැවසීය.\r\nකෙදෙව් නායක ජේසන් හෝල්ඩර්ට ඇති එකම සැනසීම ක්‍රිස් ගේල් තම පිලට එක්වීමයි. තනි අතින් තරග දිනවන්නකු ලෙස ප්‍රකට ක්‍රිස් ගේල් 38 හැවිරිදි වන නමුත් ඉතාමත් යහපත් ශාරීරික යෝග්‍යතාවකින් යුතු ක්‍රීඩකයෙකි. එක්දින ලකුණු 9420 ක් රැස්කර ඇති ගේල්ගේ සහායක ආරම්භ පිතිකරුවා ඊව්න් ලුවිස් වෙයි.\r\nවසර 2019 දී පැවැත්වෙන ලෝක කුසලාන තරගාවලියට ක්‍රීඩා කරන කණ්ඩායම් 8 ක් මේ වන විට සුදුසුකම් ලබා සිටී. එහි 8 වැනි කණ්ඩායම වූයේ ශ්‍රී ලංකා කණ්ඩායමයි. ලෝක කුසලාන තරගාවලියේ තවත් ස්ථාන 2 ක් ඉතිරිව ඇත. සුදුසුකම් තේරීමේ තරගාවලිය පැවත්වෙන්නේ එම ස්ථාන 2 සඳහා වන කණ්ඩායම් වෙනුවෙනි.\r\nලෝක කුසලාන තරගාවලිය ලබන වසරේදී එංගලන්තයේ සහ වේල්සයේදී පැවැත්වෙයි."
    },
    {
        "content": " "
    },
    {
        "content": "පන්දු යවන්නන්ගේ විශිෂ්ට පන්දු යැවීම හමුවේ බංග්ලාදේශයේ ඩකාහිදි අද (27 වැනිදා) අවසන්වූ තුන්කොන් ක්‍රිකට් තරගාවලියේදි බංග්ලාදේශයට එරෙහිව ලකුණු 79 ක ජයක් හිමිකර ගනිමින් කුසලාන හිමිකර ගැනීමට ශ්‍රී ලංකාව සමත්විය.\r\nශ්‍රී ලංකා ඉනිමේ ලකුණු ලබාගැනීමේ වේගය\r\nබංග්ලාදේශ ඉනිමේ ලකුණු ලබාගැනීමේ වේගය\r\nමංගල තරගයේදීම විශිෂ්ට පන්දු යැවීමක නිරතවූ ශෙහාන් මදුශංක සිය මංගල තරගයේදිම කඩුලු ත්‍රිත්වයකට හිමිකම් කීමට සමත්වූ අතර මෂ්රෆී මොර්තාසා, රුබෙල් හුසේන් සහ මහමුදුල්ලා ඔහුගේ කඩුලු ත්‍රිත්වයට අයත්විය. ශ්‍රී ලංකාව වෙනුවෙන් කඩුලු ත්‍රිත්වයක් ලබාගත් 9 වැනි අවස්ථාව වන අතර එම දස්කම කළ හයවැනි පන්දු යවන්නාද විය. මින් පෙර ලසිත් මාලිංග අවස්ථා තුනකදීද චමින්ද වාස් අවස්ථා දෙකකදීද ෆර්වීස් මහරුෆ්, තිසර පෙරේරා සහ වනිඳු හසරංග එක් අවස්ථාව බැගින් කඩුලු ත්‍රිත්වයන්ට හිමිකම් කියුහ.\r\nඅවසන් මහ තරගයේ ජයග්‍රහණය සදහා ලකුණු 222 ක ඉලක්කයක් හඹාගිය බංග්ලාදේශයට ඕවර 41.1 කදි සියලුදෙනා දැවී රැස්කිරීමට හැකිවූයේ ලකුණු 142 ක් පමණි. පන්දු 253 කට මුහුණදුන් බංග්ලාදේශ කණ්ඩායම පන්දු 156 කදී ලකුණු ලබාගැනීමට අපොහොසත්වී ඇති අතර තනි ලකුණු 65 ක් සමගින් හයේ පහර 4 ක් සහ හතරේ පහර 7 ක් ලබාගෙන ඇත.\r\nතරගාවලියේ වැඩිම ලකුණු ලබාගත් පිතිකරුවා බවට පත්වී සිටින තමීම් ඉක්බාල් ලකුණු අතරට පැමිණීමට පෙරම පිටියෙන් ඉවත් කිරීමට දුෂ්මන්ත චමීර සමත්වූ අතර ඉන් නොනැවතුනු ඔහු තෙවැනි කඩුල්ල ලෙස සබීර් රෙහෙමන් දවාගනිමින් බංග්ලාදේශයට පීඩනයක් ඇති කිරීමට සමත්විය.\r\nමහත් හිසරදයක් වෙමින් පැවැති සිවුවැනි කඩුල්ලේ සම්බන්ධතාව බිඳ හෙළමින් මුෂ්ෆිකූර් රහීම් ලකුණු 22 කට දවාගත් අකිල ධනංජය එල්ල වෙමින් තිබුණු පීඩනයෙන් ශ්‍රී ලංකාව මුදා ගැනීමට සමත්විය.\r\nලකුණු 22 කට කඩුලු 3 ක් අහිමිකර ගනිමින් දැඩි පිඩනයකට ලක්ව සිටි බංග්ලාදේශය කණ්ඩායම ඉන් තරමක් දුරට මුදා ගැනීමට සිවුවැනි කඩුල්ල සදහා ලකුණු 58 ක සම්බන්ධතාවයක් ගොඩනැගූ මහමුදුල්ලා සහ මුෂ්ෆිකූර් රහීම් සමත්වූහ.\r\nතමීම් ඉක්බාල් දැවීයාමට පෙර පන්දුවේදී පන්දු යැවූ දුෂ්මන්ත චමීර වෙත නැවත ලබාදුන් උඩපන්දුව ගිලිහි යාම හේතුවෙන් කඩුල්ලේ රැඳී සිටිමට වාසනාවන්ත වුවද එය එක් පන්දුවකට සිමා විය.\r\nතනි සටනක නිරතවූ මහමුදුල්ලා අවසන් කඩුල්ල ලෙස දැවීයන තෙක්ම ජයග්‍රහණය කරා තම කණ්ඩායම රැගෙන යාමට උත්සහ කළද ශෙහාන් මදුශංකගේ කඩුලු ත්‍රිත්වයේ තෙවැනි කඩුල්ල ලෙස දැවී ගියේය. සිය 18 වැනි එක්දින අර්ධ ශතකය පන්දු 70 කදි ලබාගත් මහමුදුල්ලා දැවීයන විට පන්දු 92 කදී හයේ පහර 3 ක් සහ හතරේ පහර හයක් සමගින් ලකුණු 76 ක් රැස්කිරීමට සමත්විය.\r\nශ්‍රී ලංකාවට ඕවර 50 අවසානයේ සියලුදෙනා දැවී රැස්කිරීමට හැකිවූයේ ලකුණු 221 ක් පමණි. ශ්‍රී ලංකා පිතිකරුවන් වයිඞ් සහ නිපන්දු සමගින් පන්දු 304 කට පහරදුන්නද පන්දු 164 කදි ලකුණු ලබාගැනිමට අපොහොසත්වී ඇති අතර තනි ලකුණු 106 ක් ලබාගෙන ඇත. ඒ අනුව පන්දු 270 කදී ශ්‍රී ලංකා පිතිකරුවන් රැස්කර ඇත්තේ ලකුණු 106 ක් පමණි. දෙකේ ලකුණු 11 ක් හතරේ පහරවල් 14 ක් සහ හයේ පහරවල් පහක් ශ්‍රී ලංකා ඉනිමට ඇතුලත් විය.\r\nපළමු කඩුල්ල ලෙස ධනුෂ්ක ගුණතිලක මුළු ලකුණු සංඛ්‍යාව 8 ක් වනවිට දැවී යාමත් සමගින් පිටියට පිවිසි කුසල් මෙන්ඩිස් දෙවැනි කඩුල්ල සදහා උපුල් තරංග සමගින් එක්ව පන්දු 19 කදී ලකුණු 34 ක සම්බන්ධතාවයක් ගොඩනැගීමට සමත්විය. හතරේ පහරකින් ලකුණු ලබාගැනීම ආරම්භ කළ කුසල් මෙන්ඩිස් විසින් මෙහෙදි හසන් යවනලද තරගයේ පස්වැනි ඕවරයේදී හයේ පහර තුනක් සහ හතරේ පහරක් සමගින් ලකුණු 24 ක් ලබාගැනිමට සමත්විය. දිගින් දිගටම පහරවල් කරා යෑම හේතුවෙන් පන්දු 9 කදී හයේ පහර තුනක් සහ හතරේ පහර දෙකක් සමගින් ලකුණු 28 ක් ලබාගත් කුසල්ට කඩුල්ල පූජාකර පිටියෙන් ඉවත්වන්නට සිදුවිය.\r\nඕවර 10 ට මෙපිටින් කඩුලු 2 ක් බිඳ වැටීම හේතුවෙන් උපුල් තරංග සහ නිරෝෂන් දික්වැල්ල අතර ලකුණු ලබාගැනීමේ වේගය මදක් අඩාල විය. 12 වැනි ඕවරයේදී හතරේ සිමාව කරා පන්දුවක් ඇඳී යාමෙන් අනතුරුව නැවත පන්දුවක් හතරේ සීමාව කරා යැවීමට හැකිවූයේ ඕවර 9 කට පසුව වීම හේතුවෙන් 6.08 ක්ව පැවැති ලකුණු ලබාගැනීමේ වේගය 4.71 ක් දක්වා පහත වැටුණි.\r\nනොසිතු අකාරයෙන් ඉහළ නැගි පන්දුව පිත්තේ ඉහළ දාරයේ වැදී සබීර් රෙහෙමාන්ට උඩපන්දුවක් යෑම නිසා නිරෝෂන් දික්වැල්ලට සිය ඉනිම ලකුණු 42 කදි අවසන් කිරීමට සිදුවිය.\r\nඋපුල් තරංග සමගින් තෙවැනි කඩුල්ල සදහා පන්දු 107 කදි ලකුණු 71 සම්බන්ධතාවයක් ගොඩනැගීමට නිරෝෂන් දික්වැල්ල සමත්විය. එම සම්බන්ධතාවයේදී ලකුණු 42 ක් දික්වැල්ලගේ පිත්තෙන් එකතුවූ අතර උපුල් තරංගගේ පිත්තෙන් ලැබුණේ ලකුණු 28 ක් පමණි.\r\nලකුණු 19 ක් ලබාසිටියදි කඩුල්ල මුවා කිරීමේ වරදට නිරෝෂන් දික්වැල් දැවී ගිය බවට ප්‍රධාන විනිසුරු විසින් තීරණය කළ අතර ඉන් සැහීමකට පත්නොවූ ඔහු විනිසුරු තීරණය විමසීමේ ක්‍රමවේදය ඉල්ලා සිටියේය. තෙවැනි විනිසුරු විසින් පුණරූපන නැරඹීමේදී පන්දුව පිත්තේ දාරයේ වැදියන ආකාරයක් දිස්වීම හේතුවෙන් දික්වැල්ලට නැවත වතාවක් පන්දුවට පහරදිමට අවස්ථාව හිමිවිය.\r\nඅවස්ථා දෙකකදී නිරෝෂන් දික්වැල් කඩුල්ල මුවා කිරීමේ වරදට හසුකර ගැනීම සදහා පන්දු රකින්නන් කළ ඉල්ලීම ප්‍රධාන විනිසුරු විසින් ප්‍රතික්‍ෂේප කිරීමත් සමගින් විනිසුරු තීරණය විමසීමේ ක්‍රමවේදය වෙත යෑමට බංග්ලාදේශ නායකයා තීරණය කළේය. එක් අවස්ථාවක පුණරූපන නැරඹීමේදී පන්දුව කඩුල්ලේ වදින ආකාරයක් දිස්වුවද දැවීයාමකට නම් පන්දුවෙන් හරි අඩක් කඩුල්ලේ වැදිය යුතු බැවින් දික්වැල්ල දැවී නොයන බව තෙවැනි විනිසුරු විසින් තීරණය කළ අතර අනෙක් අවස්ථාවේදී පන්දු කඩුල්ලෙන් පිටතට යෑම හේතුවෙන් කඩුල්ලේ රැඳී සිටීමේ වාසනාව ඔහුට හිමිවිය.\r\nආරම්භක පිතිකරු උපුල් තරංග සිය 37 වැනි එක්දින අර්ධ ශතකය පන්දු 87 කදි ලබාගත් අතර මුස්ටෆිසූර් රෙහෙමන්ගේ පන්දුවක් කඩුල්ලේ වැදීමෙන් ඔහු දැවීයන විට පන්දු 99 කදී හතරේ පහර පහක් සමගින් ලකුණු 56 ක් රැස්කර තිබුණි. දිනේෂ් චන්දිමාල් සමගින් එක්ව සිවුවැනි කඩුල්ල සදහා පන්දු 69 කදී ලකුණු 45 ක සම්බන්ධතාවයක් ගොඩනැගීමට තරංගයට හැකිවිය.\r\nතරංගගේ කඩුල්ල දවාගත් මුස්ටෆිසූර් රෙහෙමන් බංග්ලාදේශය වෙනුවෙන් අඩුම තරග සංඛ්‍යාවකදි කඩුලු 50 දවාගත් ගත් පන්දු යවන්නා බවට වාර්තා පොත් අතරට එක්විය. තරග 27 කදී මෙම දස්කම කළ මුස්ටෆිසූර් රෙහෙමන් ඕවර 10 ක් යවමින් ලකුණු 29 කට කඩුලු 2 ක් දවාගත්තේය.\r\nතරංග දැවීයාමට පෙර පන්දුවේදී කඩුල්ල මුවා කළේ යැයි කළ ඉල්ලීමකට විනිසුරු විසින් ඔහු දැවී ගිය බවට තීරණය කළේය. එම තීරණය සමගින් එකඟ නොවූ තරංග විනිසුරු තීරණය විමසීමේ ක්‍රමවේදය ඉල්ලා සිටියේය. පුණරූපන නැරඹු තෙවැනි විනිසුරු විසින් පන්දුව කඩුල්ලේ නොවදින බවට තීරණය කිරීම හේතුවෙන් තරංගට පන්දුවට පහරදීම සදහා තව අවස්ථාවක් හිමිවිය.\r\nතරගාවලිය පුරා ශ්‍රී ලංකාව වෙනුවෙන් පන්දුවෙන් මෙන්ම පිත්තෙන්ද දස්කම් දැක්වූ තිසර පෙරේරාට අද සාර්ථක විමට අවස්ථාවක් ලබානොදුන් රුබෙල් හුසෙන් ලකුණු 2 කට ඔහුව දවාගත්තේය.\r\nකඩුලු එකින් එකි බිඳ වැටුණද නායකත්වයේ වගකීම කරට ගත් දිනේෂ් චන්දිමාල් කඩුල්ල ආරක්ෂා කරගනිමින් ශ්‍රී ලංකා ලකුණු පුවරුව ඉහළ දැමීමට උත්සහ ගත්තේය. රුබෙල් හුසේන්ගේ පන්දුවක් කඩුල්ලේ වැදීමෙන් චන්දිමාල් දැවී යනවිට පන්දු 74 කදි හයේ පහරක් සමගින් ලකුණු 45 ක් රැස්කිරීමට සමත්විය.\r\nකාසියේ වාසිය දිනාගත් ශ්‍රී ලංකා කණ්ඩායමේ නායක දිනේෂ් චන්දිමාල් පළමු පන්දුවට පහරදීමට තීරණය කළේය."
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ සුපිරි කණ්ඩායම් අට අතර පැවැත්වෙන තරග වටයේ වරාය අධිකාරිය සහ එස්.එස්.සී කණ්ඩායම් අතර පී.සරවණමුත්තු ක්‍රීඩාංගණයේදී පැවැති තරගයේදී ඉනිමක සහ ලකුණු 82 ක ජයක් හිමිකර ගැනීමට එස්.එස්.සී පිල සමත්විය.\r\n ඊයේ දිනය නිමාවන විට කඩුලු 7 ක් අතැතිව පන්දුවට පහරදෙමින් සිටින වරාය අධිකාරිය පිලට ඉනිමක පරාජයෙන් ගැලවිම සදහා තවත් ලකුණු 170 ක් අවශ්‍යවුවද අද දින සියලුදෙනා දැවී රැස්කිරීමට හැකිවූයේ ලකුණු 166 ක් පමණි.\r\nතෙවැනි දිනටත් තවත් තරග තුනක් කෝල්ට්ස්, පී.සරවණමුත්තු සහ කටුනායක නිදහස් වෙළඳ කළාපීය ක්‍රීඩාංගණ වලදි පැවැති අතර එන්.සී.සී කණ්ඩායමේ නිශාන් පිරීස් කඩුලු 5 බැගින් දවාගනිමින් පන්දුවෙන් දස්කම් දැක්වීය."
    },
    {
        "content": "කණ්ඩායමේ නව පුහුණුකරු චන්දික හතුරුසිංහ මහතාගෙන් කණ්ඩායමට ලැබුණු විශ්වාසනීයත්වයත් ඔහුගේ ක්‍රමෝපායයන් වෙත තැබූ විශ්වාසයත් හේතුවෙන් ශ්‍රී ලංකා ක්‍රිකට් කණ්ඩායමේ කාමරය සම්පූර්ණයෙන්ම වෙනස් වී ඇතැයි ටෙස්ට් නායක දිනේෂ් චන්දිමාල් කියයි. බංග්ලාදේශයේදී පැවැති තුන්කොන් තරගාවලිය ජයගැනීමෙන් පසුව ඊයේ (සෙනසුරාදා) සවස පැවැති පුවත් පත් සාකච්ඡාවේදී චන්දිමාල් එසේ කිීවේය. \r\nසීමිත ඕවර කණ්ඩායම් දෙකෙහිම නායකයා වන ඇන්ජලෝ මැතිව්ස් තුවාල ලැබීම නිසා තුන්කොන් තරගාවලියේදී කණ්ඩායම මෙහෙයවීමේ වගකීම ටෙස්ට් නායක දිනේෂ් චන්දිමාල් වෙත පැවරී තිබිණ. ඉතා ශූර අන්දමින් කණ්ඩායම මෙහෙයවූ චන්දිමාල් තරගාවලියේ අවසන් තරගයෙන් ඉවතට විසිවීමේ අවදානමට මුහුණ දී සිටි ශ්‍රී ලංකා කණ්ඩායමේ ගමන ආපසු හරවමින් තරගාවලියේ ශූරතාව දක්වා කණ්ඩායම කැඳවාගෙන ගියේය. \r\nසීමිත ඕවර කණ්ඩායමේ හිටපු නායකයන් වූ උපුල් තරංග සහ තිසර පෙරේරා දෙදෙනාගෙන් චන්දිමාල්ට විශිෂ්ට සහයෝගයක් ලැබිණ. ඉතා අසීරු තත්ත්වයන් යටතේ අර්ධ ශතකයක් ලබාගත් උපුල් තරංග අවසන් මහ තරගයේ වීරයා වශයෙන් සම්මාන දිනාගත් අතර තිසර පෙරේරා තරගාවලියේ වීරයා වූයේය. \r\n“ඔහු ඉතාමත් හොඳ පුහුණුකරුවෙක්. ඒක අපි සියලු දෙනාම දන්නවා....එයා තමයි අපට විශ්වාසනීයත්වය දුන්නේ. අපි හැම දෙනාටම.... ඒ එක්කම ඔහුගේ ක්‍රමා්පායයන් ගැනත් අපි විශ්වාසය තිබ්බා...”\r\n“මේ ජයග්‍රහණය පිටුපස තිබුණ ප්‍රධානම දේ ඒක තමයි.” යයි අවසන් තරගය ජයගැනීමෙන් පසුව පැවැති පුවත් පත් සාකච්ඡාවේදී චන්දිමාල් පැවසීය.  \r\nශ්‍රී ලංකා ක්‍රීඩකයන්ගේ කාමරයේ මෑතකදී සිදුවූ එකම වෙනස්කම චන්දික හතුරුසිංහ මහතාගේ ආගමනයයි. ශ්‍රී ලංකා කණ්ඩායමේ ක්‍රීඩකයෝ මෙන්ම පුහුණු සහාය කණ්ඩායමේ නිලධාරීහුද කලින් එහි සිටියෝ වෙති. \r\n“පුහුණුකරුවා පිළිබඳව විශ්වාසය තබන්න පුළුවන් නම් හොඳ ප්‍රතිඵල ලැබේවි. අපි කළේ ඒකයි.....මේ ප්‍රතිඵලය ක්‍රීඩකයන්ගේත් පුහුණුකරුවාගේත් මහන්සියේ ප්‍රතිඵලයක්” යයි චන්දිමාල් පෙන්වා දුන්නේය. \r\n“අපේ කණ්ඩායම මෙතැනට ගෙනාවේ ඔහු තමයි. එහි ගෞරවය ඔහුටයි. ඒක අපේ කණ්ඩායමටත් විශේෂ මොහොතක්”\r\n“අපට ඕනෑ කළේ මේක තමයි....තරගාවලිය ජයගන්න....අපි ඒ අවස්ථාව අත් දෙකින්ම අල්ලා ගත්තා. මේ වෙනකොට අපේ සතුට ගැන කියන්න වචන නෑ...විශේෂයෙන්ම පළමු තරග දෙක පරාජය වුණ ආකාරය දිහා බැලුවාම, මේ වගේ තරගාවලියකට නැවත එන්න හරිම අමාරුයි...ඒත් අපි ආවා” යයිද චන්දිමාල් පැවසීය. \r\n“මේ කොල්ලෝ ටික පුහුණුවීම් වලදී උපරිම කැපවීමන් පුහුණුවීම් කළා. තරගයේදී මැද්දට ගියාමත් ඒ දේම කළා....ඔවුන්ට සැලසුම් තිබුණා. ඒවා හරි විදිහට ක්‍රියාත්මක කළා..මේ තරගාවලියේදී ක්‍රීඩා කරපු සියලු දෙනාටම ඒ ගෞරවය හිමිවෙනවා” යයි කී චන්දිමාල් තරගයේ වීරයා වූ උපුල් තරංග සහ නිරෝෂන් දික්වැල්ල දෙදෙනාටම විශේෂයෙන් ප්‍රශංසා කළේය. \r\nලකුණු ලබාගැනීම එන්න එන්නම අසීරු වූ තණතීරුවක තරංග සහ දික්වැල්ල එක්ව ගොඩනැංවූ සම්බන්ධතාව නිසා තරගය එතෙක් ඇදී ආ ගමන්මගෙන් වෙනස් මඟක් ගත් බවද චන්දිමාල් කීවේය. මෙම ලකුණු 71 සම්බන්ධතාව වෙනුවෙන් පන්දු 107 ක් වැය වූවත් කුෂල් මෙන්ඩිස් ලකුණු 42 දී දැවී යාමෙන් පසුව ඉනිම කඩාවැටීමට නොදී රඳවා ගැනීම සඳහා එය මහෝපකාරී විය. \r\n“මමත් දෙවියන්ට කිය කියා හිටියේ මට කාසියේ වාසිය ලැබෙන්න කියලා...”\r\n“ඒක හරිම අමාරු තණතීරුවක්. ඒ වගේම වියළියි. ඒ වගේ තණතීරුවක ලකුණු 70 ක සම්බන්ධතාවක් ගොඩනැංවූ උපුල්ටත් දික්වැල්ලටත් විශේෂ ගෞරවයක් හිමිවෙන්න ඕනේ. ඇත්තටම තරගයේ හැරුම් ලක්‍ෂය ඒක තමයි” \r\n“ඕවර 20 කට විතර පස්සේ අපි දැනගත්තා අපට ලකුණු 220 ක් - 230 ක් විතර ලැබුණොත් තරගය ජයගන්න පුළුවන් කියලා” යයිද චන්දිමාල් පැවසීය. \r\nලකුණු 222 ක ඉලක්කයක් කරා යමින් සිටි බංග්ලාදේශ පිලේ කඩුලු 3 ක් ලකුණු 22 කට බිඳ වැටුණ නමුත් සිව්වැනි කඩුල්ල වෙනුවෙන් සාර්ථක සම්බන්ධතාවක් ගොඩනඟමින් සිටි මුෂ්ෆිකුර් රහීම් (22) සහ මහමදුල්ලා (76) ජයග්‍රහණය ශ්‍රී ලංකා පිලෙන් ඉවතට ඇදගෙන යාමේ උත්සාහයක නිරත වූහ. \r\nමෙම අවස්ථාවේදී පිටිය මැද සිටි ක්‍රීඩකයන් සියල්ලම එක තැනකට කැඳවාගත් චන්දිමාල් එකිනෙකාට උපදෙස් දෙමින් සිය සගයන් දිරිමත් කළේය. ප්‍රතිඵලය වූයේ අකිල ධනංජය හමුවේ ස්වීප් පහරක් ගැසීමට ගිය මුෂ්ෆිකුර් රහීම් ඕවර දෙකක් යාමටත් මත්තෙන් දැවී යාමයි. \r\nපසුගිය වසරේදී (2017) එක්දින තරග 29 කට සහභාගි වී තරග 23 ක් පරාජය වූ ශ්‍රී ලංකා කණ්ඩායම ජයගත්තේ තරග 5 ක් පමණි. එහෙත් මේ වසරේදී තරග 5 කින් 3 ක් ජයගත් ශ්‍රී ලංකා කණ්ඩායම වසරේ පළමු තරගාවලියම ජයගැනීමටද සමත් වී තිබේ. \r\n2018 වර්ෂය සඳහා සාර්ථක ආරම්භයක් ලබාගත් නමුත් මෙම ජයග්‍රහණය සම්බන්ධයෙන් පමණට වඩා උදම් වීමට යාමේ තේරුමක් නැත. මක්නිසාද යත් තරගාවලියේ අනෙක් කණ්ඩායම් දෙක සහ එම කණ්ඩායම් වල අන්තර්ජාතික ශ්‍රේණිගත ස්ථාන සම්බන්ධයෙන් සැලකිල්ලට ගත යුතු බැවිනි. \r\nඅන්තර්ජාතික ශ්‍රේණිගතකිරීම් අනුව සිම්බාබ්වේ පිලට හිමිවන්නේ 10 වැනි ස්ථානයයි. අවසන් මහ තරගයට පෙර පැවැති තත්ත්වයන් අනුව ප්‍රසාද ලකුණු 83 ක් හිමි ශ්‍රී කණ්ඩායම ශ්‍රේණිගත කිරීම් අතරේ 8 වැනි ස්ථානයේ සිටී. ප්‍රසාද ලකුණු 92 ක් හිමි බංග්ලාදේශය සිටින්නේ 7 වැනි ස්ථානයේය. "
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ සුපිරි කණ්ඩායම් අට අතර පැවැත්වෙන තරග වටයේ පළමු සතියේදී ජයග්‍රහණ වාර්තා කිරීමට හලාවත මේරියන්ස්, රාගම සහ කෝල්ට්ස් කණ්ඩායම් අද (28 වැනිදා) සමත්වූහ. \r\nවරාය අධිකාරිය සහ එස්.එස්.සී කණ්ඩායම් අතර ඊයේ අවසන්වූ තරගය ඉනිමකින් ජය ගැනීමට එස්.එස්.සී. කණ්ඩායම සමත්විය.\r\nමෙම සති අන්තයේ අවසන්වූ සුපිරි කණ්ඩායම් අට අතර පැවැත්වෙන තරග වටයේදි ශතක රැස්කරමින් පිත්තෙන් දස්කම් දැක්වීමට ඕෂධ ප්‍රනාන්දු සහ සචිත්‍ර සේරසිංහ (හලාවත මේරියන්ස්), කෞශාල් සිල්වා සහ චාමර කපුගෙදර (එස්.එස්.සී) සමත්වූහ.\r\nසාලිය සමන් (සැරසන්ස්), අසිත ප්‍රනාන්දු සහ මාලින්ද පුෂ්පකුමාර (හලාවත මේරියන්ස්), නිසල තාරක (කෝල්ට්ස්), සුරාජ් රංදීව් (බී.ආර්.සී.), නිශාන් පිරීස් (රාගම) කඩුලු 5 බැගින් දවාගනිමින් පන්දුවෙන් දස්කම් දැක්වූහ."
    },
    {
        "content": "වයස 19 න් පහළ ලෝක කුසලාන තරගාවලියේදී හසිත බෝයගොඩ ලබාගත් දෙවැනි ශතකය හමුවේ බටහිර ඉන්දිය කොදෙව් පිලට එරෙහිව කඩුලු 3 ක ජයක් හිමිකර ගැනීමට ශ්‍රී ලංකාව අද (28 වැනිදා) සමත්විය. ඒ අනුව පළඟ ශූරතා අවසන් තරගය ජයගත් ශ්‍රී ලංකාවට වයස 19 න් පහළ ලෝක කුසලාන තරගාවලියේ නවවැනි ස්ථානය හිමිවිය.\r\n ජයග්‍රහණය සදහා ලකුණු 255 ක ඉලක්කයක් හඹාගිය ශ්‍රි ලංකාව අවසන් ඕවරයේ සිවුවැනි පන්දුවේදී කඩුලු 7 ක් දැවී ඉලක්කය පසුකිරිමට සමත්විය. ආරම්භක පිතිකරුවන්වු හසිත බෝයගොඩ සහ ධනංජය ලක්ෂාන් පළමු කඩුල්ල සදහා ලකුණු 218 ක සම්බන්ධතාවයක් ගොඩනගමින් කණ්ඩායම ජයග්‍රහණය කරා රැගෙන යාමට සමත්වූහ.\r\n පන්දු 124 කදී හයේ පහරක් සහ හතරේ පහර 17 ක් සමගින් ලකුණු 116 ක් රැස්කළ හසිත බෝයගොඩ කෙන්යාවට එරෙහිව පැවැති තරගයේදී ලකුණු 191 ක් රැස්කරමින් ලෝක වාර්තාවකට හිමිකම් කිමට සමත්විය.\r\n ලෝක කුසලාන තරගාවලියේ අයර්ලන්තය සමගින් පැවැති පළමු තරගයේදී ලකුණු නොලබා දැවියාම හේතුවෙන් කණ්ඩායමේ ස්ථානය අහිමිවූ බෝයගොඩ නැවතත් කණ්ඩායමට එක්වීමට අවස්ථාව හිමිවන්නේ තරගාවලියේ මූලික වටයෙන්ම ශ්‍රී ලංකාව විසිවූ පසුවය.\r\n බෝයගොඩට අනගි සහයක් ලබාදුන් ධනංජය ලක්ෂාන්ට තරගාවලියේදී ලබාගැනීමට තිබූ දෙවැනි ශතකය (98) ලකුණු දෙකක් මෙපිටින් දැවීයාම හේතුවෙන් අහිමිවී ගියේය. පන්දු 119 කදි වාර්තාවූ ධනංජය ලක්ෂාන්ගේ ඉනිමට හයේ පහරක් සහ හතරේ පහර 12 ක් ඇතුළත්වූ අතර අයර්ලන්තයට එරෙහිව පැවැති තරගයේදි ශතකයක් රැස්කිරීමට සමත්විය.\r\n හසිත බෝයගොඩ දැවීයාමෙන් අනතුරුව පන්දුවට පහරදිම සදහා පැමිණි පිතිකරුවන්ගේ දුර්වල පිතිහරඹය හමුවේ නොසිතු විලස ලකුණු 19 ක් තුළ කඩුලු 5 ක් දවාගැනීමට බටහිර ඉන්දිය කොදෙව් ක්‍රීඩයෝ සමත්වූ අතර ඉන් දෙකක්ම දුවද්දී දැවීයාම් විය.\r\n තරගය ජයගැනීම සදහා අවසන් ඕවරයේදී ශ්‍රී ලංකාවට එක් ලකුණකු අවශ්‍යව තිබූ අතර එම ලකුණු ලබාගැනීමට හරීන් බුද්ධිලට පන්දු 4 ක් අවශ්‍යවිය.\r\nපළමුව පන්දුවට පහරදුන් බටහිර ඉන්දිය කොදෙව් පිතිකරුවෝ ඕවර 50 අවසානයේ කඩුලු 5 ක් දැවී ලකුණු 254 ක් රැස්කිරීමට සමත්වූහ.\r\n තරගාවලියේ දෙවැනි ශතකය වාර්තා කළ ඇලික් ඇතෑන්ස් ඉනිම නිමාවන විට පන්දු 110 කට මුහුණදෙමින් හයේ පහර දෙකක් සහ හතරේ පහර 5 කින් ඔහුගේ ඉනිම අලංකාර කිරීමට සමත්විය. කෙන්යාව එරෙහිව පැවැති තරගයේදීද ශතකයක් ලබාගැනීමට ඇලික් ඇතෑන්ස්ට හැකිවිය.\r\n ලකුණු 63 කට කඩුලු 3 ක් දැවි තිබියදි සිවුවැනි කඩුල්ල සදහා කර්ස්ටන් කලිචරන් සමගින් ලකුණු 59 ක සම්බන්ධතාවයක් ගොඩනැගු ඇලික් ඇතෑන්ස් හයවැනි කඩුල්ල සදහා බ්‍රැඞ් බාන්ස් සමගින් පන්දු 89 කදි නොබිඳුණු ලකුණු 102 ක සම්බන්ධතාවයක් ගොඩනැගීමට සමත්විය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී ගම්පහ බණ්ඩාරනායක විද්‍යාලයට එරෙහිව ඉනිමක සහ ලකුණු 18 ක ජයක් හිමිකර ගැනීමට මොරටුව ශාන්ත සෙබස්තියන් විද්‍යාලය සමත්විය. මෙම තරගය මග්ගොන සරේ ක්‍රීඩාංගණයේදී පැවැත්විණි.\r\nතරූෂ ප්‍රනාන්දු (95) අර්ධ ශතකයක් සහ කඩුලු 5 ක් දවාගනිමින් පිත්තෙන් මෙන්ම පන්දුවෙන්ද දස්කම් දැක්වූ අතර විනුජ රණසිංහ කඩුලු 9 ක් දවාගනිමින් ශාන්ත සෙබස්තියන් විද්‍යාලය වෙනුවෙන් පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කොළඹ අශෝක විද්‍යාලයට එරෙහිව කඩුලු 6 ක ජයක් හිමිකර ගැනීමට කළුතර තිස්ස මධ්‍ය මහා විද්‍යාලය සමත්විය. මෙම තරගය දී කොළඹ අශෝක විද්‍යාලීය ක්‍රීඩාංගණයේදී පැවැත්විණි.\r\nකළුතර තිස්ස මධ්‍ය මහා විද්‍යාලයේ මිතිර තෙනුර ලකුණු 45 කට කඩුලු 10 ක් සහ රෝහන් සංජය කඩුලු 9 ක් දවාගනිමින් පන්දුවෙන් දස්කම් දැක්වුහ. කොළඹ අශෝක විද්‍යාලයේ ලසිත චේතන (නොදැවී 113) ශතකයක් සහ කඩුලු 5 ක් දවාගනිමින් පිත්තෙන් මෙන්ම පන්දුවෙන්ද දස්කම් දැක්වීය."
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ සුපිරි කණ්ඩායම් අට සමගින් පැවැත්වෙන තරග වටයේ පළමු සතිය අවසන්වන විට ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 65.04 ක් ලබාගත් හලාවත මේරියන්ස් කණ්ඩායම සමත්විය.\r\nමූලික වටයේ රැස්කළ ප්‍රසාද ලකුණු සමගින් සුපිරි වටය සදහා පැමිණි හලාවත මේරියන්ස් කණ්ඩායම තරග 4 කට සහභාගිවී ඉන් තරග 3 ක් ජයගෙන ඇති අතර එක් තරගයක ලකුණු සමවීමෙන් අවසන්වී ඇත.\r\nප්‍රසාද ලකුණු 52.56 ක් ලබාගත් එස්.එස්.සී. කණ්ඩායම දෙවැනි ස්ථානයෙත් ප්‍රසාද ලකුණු 49.60 ක් ලබාගත් කෝල්ට්ස් කණ්ඩායම ප්‍රසාද ලකුණු සටහනේ තෙවැනි ස්ථානයෙත් පසුවන්නේය.\r\nපළඟ ශූරතාව සදහා පැවැත්වෙන තරග වටයේ පළමු සතිය අවසන්වන විට ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 30.36 ක් ලබාගත් ද්‍රවිඩ සංගම් පිල සමත්විය.\r\nමූවර්ස් කණ්ඩායම ප්‍රසාද ලකුණු 30.36 ක් ලබාගනිමින් දෙවැනි ස්ථානයෙත් බ්ලූම්ෆීල්ඞ් කණ්ඩායම ප්‍රසාද ලකුණු 28.54 ක් ලබාගනිමින් ප්‍රසාද ලකුණු සටහනේ තෙවැනි ස්ථානයෙත් පසුවන්නේය."
    },
    {
        "content": "උතුරු පළාතේ ක්‍රීඩාව වැඩි දියුණු කිරීම සඳහා අක්කර 50 කින් යුත් ප්‍රදේශයක අංග සම්පූර්ණ ක්‍රිකට් ක්‍රීඩා ක්‍රීඩාංගණයක් සහ ජාතික ක්‍රීඩා ඉසව් පැවත්වීමට සුදුසු ක්‍රීඩාංගනයක් සකස් කිරීමට නියමිතය.\r\nමේ සඳහා ශ්‍රී ලංකා ක්‍රිකට් ආයතනයේ සභාපති තිලංග සුමතිපාල මහතා ඇතුළු කණ්ඩායමක් යාපනයේ ප්‍රදේශයේ සංචාරයක නිරත විය. \r\nඋතුරු පළාත් දිස්ත්‍රික් පහ නියෝජනය වන පරිදි ක්‍රීඩකයන් තෝරාගෙන ක්‍රිකට් සංචිතයක් පිහිටවීමට ද නියමිතය. මෙම අවස්ථාව සඳහා පා්රලිමේන්තු මන්ත්‍රී අංගජන් රාමදාන් මහතා සහ ශ්‍රී ලංකා ක්‍රිකට් ආයතනයේ  නිලධාරීහුද එක්ව සිටියහ."
    },
    {
        "content": "ඉන්දීය රුපියල් කෝටි ගණනින් නැතහොත් ඩොලර් මලු පිටින් හුවමාරුවන අයි.පී.එල්. තරගාවලියේ 2018 -ක්‍රීඩක වෙන්දේසිය නිමා වූයේ ලසිත් මාලිංගට ස්ථානය අහිමි වීමෙනි. දින දෙකක් පුරා පැවැති මෙම වෙන්දේසියේදී අගයක් හිමිවූ ශ්‍රී ලංකා ක්‍රීඩකයන් වන්නේ අකිල ධනංජය සහ දුෂ්මන්ත චමීර දෙදෙනා පමණි. අකිල සහ දුෂ්මන්ත චමීර දෙදෙනාම ලක්‍ෂ 50 කට බැගින් වෙන්දේසි වූහ. \r\nවසර ගණනාවක් මුම්බායි ඉන්දියන්ස් පිල වෙනුවෙන් සංඛේත ක්‍රීඩකයා ලෙසින් සිටි ශ්‍රී ලංකාවේ ලසිත් මාලිංගට මෙවර ක්‍රීඩක වෙන්දේසියේදී අගයක් හිමි නොවීය. \r\nවිස්සයි-20 ක්‍රිකට් ක්‍රීඩාවේ සංඛේත  වන් ක්‍රීඩකයන් දෙදෙනකු වන ක්‍රිස් ගේල්ට මෙන්ම ලසිත් මාලිංගටත් මෙවර නොසලකා හැරුණේ ඔවුන් දෙදෙනාම මේ වන විට දස්කම් අතින් පහළ වැටී සිටින බැවිනි.\r\nඑහෙත් ක්‍රීඩක වෙන්දේසියේ වට දෙකකදීම සැලකිල්ලට ලක් නොවූ කොදෙව් ක්‍රීඩක ක්‍රිස් ගේල්ට  තුන්වැනි සහ අවසන් වටයේදී මිලක් නියම විය. ඒ ඉන්දීය රුපියල් කෝටි 2 ක් පමණි. \r\nඉන්දීය රුපියල් ලක්‍ෂ 55 කට මුම්බායි ඉන්දියන්ස් කණ්ඩායම විසින් අකිල ධනංජය මිලදී ගන්නා ලදි. මුම්බායි ඉන්දියන්ස් කණ්ඩායමේ පුහුණුකරුවා මහේල ජයවර්ධන වන අතර වසර හයකට ඉහතදී (2012) ශ්‍රී ලංකාවේදී පැවැති විස්සයි-20 ලෝක කුසලාන තරගාවලිය සඳහා අකිල ධනංජය ශ්‍රී ලංකා කණ්ඩායමට කැඳවාගෙන ආවේද එවකට ශ්‍රී ලංකා පිලේ නායකයා වූ මහේල ජයවර්ධන විසිනි. \r\nඉන්දීය රුපියල් ලක්‍ෂ 50 ක ලංසුවකට රාජස්තාන් රෝයල්ස් පිල විසින් දුෂ්මන්ත චමීර මිලදී ගන්නා ලදි. \r\nශ්‍රී ලංකාවේ සෙසු ක්‍රීඩකයන්ට අගයක් හිමි නොවූවද ඇෆ්ඝනිස්ථානයේ මොහොමඞ් නබී සහ රෂීඞ් ඛාන් දෙදෙනාට අමතරව මුජීබ් සද්රාන් සහ සහීර් ඛාන් දෙදෙනාද මෙවර වෙන්දේසියට ඉදිරිපත් කරන ලදි.\r\nවමතින් දඟ පන්දු යවන ක්‍රීඩකයකු වන සහීර් ඛාන් ඉක්මනින් අළෙවී වූ නමුත් අසම්මත දඟ පන්දු යවන්නකු වන මුජිබ් සද්රාන්ගේ අගය ඉන්දීය රුපියල් කෝටි 4 ක් දක්වා ඉහළ ගියේය.\r\nකිංග්ස් ඉලෙවන් පන්ජාබ් පිල විසින් සද්රාන් හිමිකරගත්තේ ඒ වන විටත් දිල්ලි පිලේ ඉතිරිව තිබූ මුදලින් ඇෆ්ඝනිස්තානු දඟ පන්දු යවන්නා මිලදීගත නොහැකි වූ බැවිනි. \r\nඇෆ්ඝනිස්ථාන් ක්‍රීඩකයන් සිව් දෙනෙක් අයි. පී. එල්. තරගාවලියට එක්වෙද්දී නේපාලයේ ක්‍රීඩකයකුටත් අවස්ථාවක් ලැබිණ. ඕස්ටේ්‍රලියානු පිලේ හිටපු නායකයකු වන මයිකල් ක්ලාක් විසින් ‘ට්විටර්’ සමාජ ජාලයට එක් කරන ලද වීඩියෝවකින් සොයාගත් නේපාලයේ 16 හැවිරිදි සන්දීප් ලැමිචාන්ට දිල්ලියට ඇවිදින් පන්දු යවන ලෙස දිල්ලි බලධාරීහු කීහ.\r\nදිල්ලියට පැමිණි ලැමිචාන්ගේ පන්දු යැවීම සම්බන්ධයෙන් සතුටට පත් දිල්ලි ඩෙයාර්ඩෙවිල් පිල ඔහු වෙනුවෙන් ඉන්දීය රුපියල් ලක්‍ෂ 20 ක් ආයෝජනය කළේය. \r\n“ඉතාමත් හොඳ වේගයක් ඇතිව පන්දුව දෙපැත්තටම දඟ කවන්න ඔහුට පුළුවන්. වැඩියෙන්ම අපගේ සිත්ගත්තේ ඒකයි...මේ වගේ හැකියාවන් තියෙනවා. ඒත් වැදගත් වෙන්නේ ඒවා මුල් කාලයේදීම හඳුනා ගැනීමයි” යයි ලැමිචාන්ගේ පන්දු යැවීම සම්බන්ධයෙන් දිල්ලි පුහුණු කාර්යමණ්ඩලයේ අයෙක් පවසා තිබිණ. ඕස්ටේ්‍රලියානු පිලේ හිටපු නායක රිකී පොන්ටිං දිල්ලි පිලේ ප්‍රධාන පුහුණුකරුවා වශයෙන් කටයුතු කරයි. \r\nනායකයා වූවත් ගෞතම් ගම්භීර් වෙනුවෙන් ඉන්දීය රුපියල් කෝටි 7 කට හෝ 8 කට වැඩියෙන් වැයකිරීමට තමන් සූදානම් නැති බව දිල්ලි බලධාරීහු කල්තියාම ගම්භීර්ට කියා තිබිණ. එහෙත් ඔහු වෙනුවෙන් ඉහළ ලංසු ඉදිරිපත් නොවීම නිසා ඉන්දීය රුපියල් කෝටි 2.8 කට සිය නායකයා මිලදී ගැනීමට දිල්ලි පිලට හැකිවිය. \r\nඑංගලන්ත පිලේ බෙන් ස්ටෝක්ස් මෙවර ක්‍රීඩක වෙන්දේසියේදී වැඩිම මුදලකට අළෙවි වූ ක්‍රීඩකයාය. ඔහු වෙනුවෙන් ඉන්දීය රුපියල් කෝටි 12.5 ක් හෙවත් ශ්‍රී ලංකාවේ මුදලින් රුපියල් කෝටි 30 ක  ලංසුවක් තැබීමට රාජස්තාන් රෝයල්ස් කණ්ඩායම ඉදිරිපත් විය.\r\nපසුගිය වසරේදී ඉන්දීය රුපියල් කෝටි 14.5 ක් (ශ්‍රී ලංකා රුපියල් කෝටි 35 ක්) සඳහා පූනේ සුපර් ජයන්ට්ස් පිල වෙනුවෙන් ක්‍රීඩා කළ බෙන් ස්ටෝක්ස් 2017 තරගාවලියේදී පූනේ කණ්ඩායම අවසන් මහ තරගය දක්වා කැඳවාගෙන ගියේය. එවර තරගාවලියේදී ලකුණු 316 ක් සහ කඩුලු 12 ක් ලබාගත් ස්ටෝක්ස් තරාගවලියේ වීරයාද විය. \r\nමාස කිහිපයකට ඉහත එංගලන්තයේ අවන්හලකදී ඇතිකරගත් ගැටුමක් හේතුවෙන් අළු බඳුන තරගාවලිය අහිමි කරගත් බෙන් ස්ටෝක්ස් අදාළ සිදුවීම සම්බන්ධයෙන් ලබන මාසයේදී එංගලන්ත අධිකරණයේ පෙනී සිටීමට නියමිතය. \r\nවේග පන්දු යවන ක්‍රීඩක ජයදේව් උනද්කාත් ඉන්දීය ක්‍රීඩකයන් අතර වැඩිම මිලක් ගෙවනු ලැබූ ක්‍රීඩකයාය. කිංග්ස් ඉලෙවන් පන්ජාබ් කණ්ඩායම විසින් උනද්කාත් වෙනුවෙන් ඉදිරිපත් කරන ලද ලංසුව ඉන්දීය රුපියල් කෝටි 11.5 කි. ශ්‍රී ලංකාවේ මුදලින් රුපියල් කෝටි 27.6 කි. ඉන්දීය වේග පන්දු යවන්නන් අතරේ විස්සයි-20 තරග සඳහා සිටින හොඳම ක්‍රීඩකයා ලෙසින් සැලකෙන උනද්කාත් පසුගිය වසර අගදී පැවැති ශ්‍රී ලංකා - ඉන්දියා විස්සයි-20 තරගාවලියේ වීරයාද විය. \r\n2017 වසරේදී පූනේ සුපර්ජයන්ට්ස් පිල වෙනුවෙන් ක්‍රීඩා කළ උනද්කාත් සෑම පන්දු 11 කටම වරක් කඩුල්ලක් දවාගත් අතර තරග 12 කදී කඩුලු 24 කට හිමිකම් කීවේය. ඔහුගේ ඕවරයකින් ලබාගත හැකිවූයේ ලකුණු 7 කි. "
    },
    {
        "content": "අන්තර් සාමාජ පළමු පෙළ ක්‍රිකට් තරගාවලියේ ‘ඒ’ ශ්‍රේණිය යටතේ දෙවැනි වටයේ පළමු සතිය අවසාන වනවිට හලාවත මේරියන්ස් පිල නියෝජනය කරන සචිත්‍ර සේරසිංහ තරග හතකට සහභාගීවී ලකුණු 786 ක් ලබාගනිමින් තරගාවලියේ දැනට වැඩිම ලකුණු ලබාගත් පිතිකරුවා බවට පත්වී ඇත.\r\nසචිත්‍ර සේරසිංහ මෙවර තරගාවලියේදී  ශතක 3 ක් සහ අර්ධ ශතක 6 ක් රැස්කර ඇති අතර වරාය අධිකාරිය කණ්ඩායමට එරෙහිව ලකුණු 145 රැස්කරගත් ඔහු ඉනිමකදී ලබාගත් ඉහළම ලකුණු සංඛ්‍යාව විය.\r\nබ්ලූම්ෆීල්ඞ් පිලට එරෙහිව ද්විත්ව ශතකයක් (නොදැවී 202) ලබාගත් කෞෂාල් සිල්වා මෙවර තරගාවලියේදී පිතිකරුවකු විසින් ඉනිමකදී රැස්කළ වැඩිම ලකුණු සංඛ්‍යාවේ වාර්තාවට හිමිකම් කියන අතර දෙවැනි ද්විත්ව ශතකය (200) ලබාගැනීමට සංගීත් කුරේ සමත්විය.\r\nතරගාවලියේ දැනට තරග හතකට සහභාගීවී කඩුලු 53 ක් බිඳ හෙළමින් මේ වනවිට තරගාවලියේ වැඩිම කඩුලු ලාභීයා බවට පත්වන්නට වමතින් දඟපන්දු යවන හලාවත මේරියන්ස් කණ්ඩායමේ මාලින්ද පුෂ්පකුමාර සමත්වී ඇත. ඉනිම පහකදී කඩුලු 6 බැගින් දවාගත් පුෂ්පකුමාර කඩුලු 10 බැගින් එක් අවස්ථාවකදී දවාගෙන ඇත.\r\nවරාය අධිකාරිය කණ්ඩායමේ චානක කොමසාරූ කඩුලු 44 ක් සහ සහ එන්.සී.සී. කණ්ඩායමේ ලසිත් ඇඹුල්දෙණිය කඩුලු 41 ක් දවාගනිමින් තරගාවලියේ වැඩිම කඩුලු ලබාගත් පන්දු යවන්නන් අතර දෙවැනි සහ තෙවැනි ස්ථානවල පසුවෙති. \r\nතරගාවලියේ දැනට වාර්තාවී ඇති ඉනිමක හොදම පන්දු යැවීම එන්.සී.සී. පිලට එරෙහිව වාර්තා කිරීමට යුදහමුදා පිල නියෝජනය කරමින් පිට දඟපන්දු යවන දුශාන් විමුක්ති (108/9) සමත්වී තිබේ. වනිඳු හසරංග (සී.සී.සී.) සහ සඳකැන් පතිරණ (මූවර්ස්) කඩුලු අට බැගින් දවාගැනීමට සමත්ව සිටිති. \r\nතරගයක හොදම පන්දු යැවීම බදුරලිය කණ්ඩායමට එරෙහිව වාර්තා කිරීමට වරාය අධිකාරිය කණ්ඩායම නියෝජනය කරන චානක කොමසාරූ (73/12) සමත්වී ඇත. කෝල්ට්ස් කණ්ඩායම නියෝජනය කරන ප්‍රභාත් ජයසූරිය සහ මූවර්ස් කණ්ඩායමේ සඳකැන් පතිරණ කඩුලු 11 බැගින් දවාගනිමින් තරගයක හොඳම පන්දු යැවීම් අතර දෙවැනි සහ තෙවැනි ස්ථානයේ පසුවන්නේය.\r\nමේ වනවිට තරගාවලියේදී වැඩිම ශතක ලබාගත් පිතිකරුවන් අතර සචිත්‍ර සේරසිංහ සහ ඕෂධ ප්‍රනාන්දු (හලාවත මේරියන්ස්), මනෝජ් සරත්චන්ද්‍ර (ද්‍රවිඩ සංගමය), දිමුත් කරුණාරත්න සහ කෞෂාල් සිල්වා (එස්.එස්.සී) ශතක තුන බැගින් ලබාගනිමින් තරගාවලිය පුරා පිත්තෙන් දස්කම් දක්වති.\r\nනිමාවු සති අන්තයේ පැවැති තරග වලදී ශශින් දිල්රංග (බී.ආර්.සී), සචිත්‍ර සේරසිංහ (හලාවත මේරියන්ස්), කෞශාල් සිල්වා සහ චාමර කපුගෙදර (එස්.එස්.සී.), රොන් චන්ද්‍රගුප්ත, මාධව වර්ණපුර සහ ලසිත් අබේරත්න (සී.සී.සී), සළිඳු උශාන් සහ සුබ්‍රමනියම් ආනන්ද් (බදුරලිය) සහ ඉරෝෂ් සමරසූරිය (මූවර්ස්) ශතක රැස්කළ පිතිකරුවෝ වූහ.\r\nඑන්.සී.සී. පිලේ චතුරංග ද සිල්වා (90), බ්ලූම්ෆීල්ඞ් පිලේ නිපුන් කරුණානායක (91) අවසන්වූ සති අන්තයේදී ශතකය පෙනි පෙනී දැවී ගිය අවාසනාවන්ත පිතිකරුවෝ වූහ.\r\nනිසල තාරක (කෝල්ට්ස්), සුරාජ් රංදීව් (බී.ආර්.සී), නිශාන් පිරීස් (රාගම), සාලිය සමන් (සැරසන්ස්), අසිත ප්‍රනාන්දු සහ මාලින්ද පුෂ්පකුමාර (හලාවත මේරියන්ස්), මලිත් ද සිල්වා (බ්ලූම්ෆීල්ඞ්), අෂාන් ප්‍රියංජන් (සී.සී.සී) සහ තරිඳු රත්නායක (මූවර්ස්) මෙම සති අන්තයේ පැවැති තරග වලදී කඩුලු 5 බැගින් දවාගත් පන්දු යවන්නෝ වෙති."
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘බී’ ශ්‍රේණිය යටතේ පැවැත්වෙන තරගාවලියේ හත්වැනි සතිය අවසාන වන විට ප්‍රසාද ලකුණු සටහනේ පෙරමුණ තවදුරටත් රැකගැනීමට ප්‍රසාද ලකුණු 67.44 ක් ලබාගත් ගුවන් හමුදා ක්‍රීඩා සමාජය සමත්විය.\r\nතරග හතකට සහභාගිවී ඇති ගුවන් හමුදා ක්‍රීඩා සමාජය තරග දෙකක් ජයගෙන තරග දෙකක් පරාජයට පත්වී ඇති අතර තරග තුනක් ජය පරාජයෙන් තොරව අවසන් කරගෙන ඇත.\r\nප්‍රසාද ලකුණු 61.98 ක් ලබාගත් මිගමුව ක්‍රීඩා සමාජයට ප්‍රසාද ලකුණු සටහනේ දෙවැනි ස්ථානය හිමිවී ඇති අතර ප්‍රසාද ලකුණු 59.67 ක් ලබාගත් පානදුර ක්‍රීඩා සමාජය ප්‍රසාද ලකුණු සටහනේ තෙවැනි ස්ථානය හිමිකර ගෙන ඇත."
    },
    {
        "content": "වසර හතරකට පසුව කණ්ඩායමට කැඳවූ අබ්දුර් රසාක් සමගින් දඟ පන්දු යවන්නන්ගෙන් සංචිතය පුරවා දැමූ බංග්ලාදේශය ශ්‍රී ලංකාවට එරෙහිව පැවැත්වෙන පළමු ටෙස්ට් තරගයේදී අමුතුම ආරක ආක්‍රමණයකට සූදානම් වෙයි. එහෙත් බංග්ලාදේශයේ උපායයන් කල්තබාම ඉවවැටී තිබූ ශ්‍රී ලංකා කණ්ඩායම දඟ පන්දු යවන්නන් හය දෙනකුගෙන් සංචිතය පුරවා දැමීය.\r\nශ්‍රී ලංකාව සහ බංග්ලාදේශය අතර පළමු ටෙස්ට් තරගය හෙට (31 වැනිදා) චිතගොන්හි සහූර් අහමඞ් චෞද්රි ක්‍රීඩාංගණයේදී ආරම්භ වේ.\r\nපසුගිය සෙනසුරාදා පැවැති තුන්කොන් තරගාවලියේ අවසන් මහ තරගය ජයගත් ශ්‍රී ලංකා කණ්ඩායමේ හැඟීම වන්නේ තමන්ගේ දස්කම් ටෙස්ට් තරගාවලියටත් ගෙන යා හැකිය යන්නයි. වඩාත් විශ්වාසය තැබිය හැකි ටෙස්ට් ක්‍රීඩකයන් වන රංගන හේරත්, දිමුත් කරුණාරත්න සහ ඩිල්රුවන් පෙරේරා නැවතත් කණ්ඩායමට එක්වීම හේතුවෙන් ශ්‍රී ලංකා කණ්ඩායමේ විශ්වාසනීයත්වය තහවුරු වී තිබේ.\r\nමේ වන විට 35 වැනි වියේ සිටින අබ්දුර් රසාක් කණ්ඩායමට කැඳවන ලද්දේ නායක සකිබ් අල් හසන් තුවාල ලැබීමෙන් පසුවය. තවමත් ටෙස්ට් වරම් ලබා නැති වමත් දඟ පන්දු යවන්නකු වන සුන්සමුල් ඉස්ලාම් සහ දකුණතින් පා දඟ පන්දු යවන තන්බිර් හයිදර්ද සමගින් අබ්දුර් රසාක් සහ මෙහෙදි හසන් එක්වූ පසුව බංග්ලාදේශ කණ්ඩායමේ දඟ පන්දු යවන්නෝ සිවු දෙනෙකි. කණ්ඩායම මෙහෙයවීමේ වගකීම මහමදුල්ලා රියාද්ට පැවරී තිබේ.\r\nඇන්ජලෝ මැතිව්ස් සහ සකිබ් අල් හසන් තුවාල ලබා සිටින බැවින් දුර්වල වීම අනුව දෙපිලම එක සමානය. එහෙත් වඩා පරිණත ක්‍රීඩකයන් දෙස බලන්නේ නම් ශ්‍රී ලංකා කණ්ඩායම ඉදිරියෙන් සිටී. පසුගිය වසරේ සැප්තැම්බර් මාසයේදී ඕස්ටේ්‍රලියානු පිලට එරෙහිව පැවැති තරගය සඳහා සූදානම් කළ චිතගොන් තණතීරුව දඟ පන්දු යවන්නන්ටම හදාපු එකකි. නේතන් ලයන් කඩුලු 13 ක් ලබා ගත් එම තණතීරුවේදී ශ්‍රී ලංකාව හමුවන බංග්ලාදේශ කණ්ඩායම සිය පිට දඟ පන්දු යවන්නා වන මෙහෙදි හසන් ඇතුළු සෙසු දඟ පන්දු යවන්නන් කෙරේ වැඩි විශ්වාසය තබා තිබේ.\r\nඑහෙත් ශ්‍රී ලංකා කණ්ඩායමද කරට කර සිටී. ප්‍රවීන දඟ පන්දු යවන්නන් දෙදෙනා වන රංගන හේරත් සහ ඩිල්රුවන් පෙරේරාට අමතරව විශේෂඥ දඟ පන්දු යවන්නන් වන අකිල ධනංජය සහ ලක්ෂාන් සඳකැන් දෙදෙනාට අමතරව අවස්ථාවෝචිත පිට දඟ පන්දු යවන්නන් වන ධනංජය ද සිල්වා මෙන්ම ධනුෂ්ක ගුණතිලකද කණ්ඩායමේ සිටිති. අරාබියේදී පාකිස්තානු පිල පරාජය කළ අවස්ථාවේදී රංගන හේරත් තරග දෙකකදී තනිවම කඩුලු 16 ක් දවාගත් අතර ඩිල්රුවන් පෙරේරා කඩුලු 12 ක් දවාගත්තේය.\r\nතමන්ට සෑමදා තර්ජනයක් වන මුෂ්ෆිකුර් රහීම් සහ ටමීම් ඉක්බාල් දෙදෙනා මෙල්ල කරගැනීම ශ්‍රී ලංකාව හමුවේ ඇති අභියෝගයයි.\r\nටෙස්ට් තරග 12 කට ක්‍රීඩා කර ඇති අබ්දුර් රසාක් ඔහුගේ අවසන් ටෙස්ට් තරගයට ක්‍රීඩා කළේ 2014 දී කොදෙව් පිලට එරෙහිවය. නැවතත් කණ්ඩායමට කැඳවීම සම්බන්ධයෙන් සිය විමතිය ප්‍රකාශ කළ වමත් දඟ පන්දු යවන්නා තේරීම් කමිටු නිලධාරීන්ගේ තීරණය නිවැරදි බව පෙන්වීමට ඉටාගෙන තිබේ.\r\n“සකිබ් අපේ විතරක් නෙමේ ලෝකයේම සිටින දක්‍ෂතම තුන් ඉරියව් ක්‍රීඩකයායි”\r\n“ඔහු වගේ කෙනෙක්ට ආදේශක හොයන එක පහසු දෙයක් නෙමේ. මොකද එයාගේ ස්ථාන දෙකටම හරියන පිතිකරුවෙක් වගේම පන්දු යවන්නකුත් හොයාගත යුතුවන නිසා....ඒ තැනට එන අය මොන විදිහට ඒ හිදැස පුරවාවිද කියා දැන්ම කියන්න බෑ” යයි කී රසාක්...\r\n“මම වැඩිදේවල් කරන්න යන්නේ නෑ. මට හුරු පුරුදු ක්‍රීඩාව කරගෙන යනවා” යයි වැඩිදුරටත් පැවසීය.\r\nපසුගිය වසර එක හමාරක කාලයේ සිය මව්බිමේදී ඉතාමත් ප්‍රබල කණ්ඩායමක් වූ බංග්ලාදේශය එංගලන්තයට සහ ඕස්ටේ්‍රලියාවට එරෙහිව ටෙස්ට් ජයග්‍රහණ ලබාගත්තේය. ඒ වන විට බංග්ලාදේශ පිලේ පුහුණුකරුවා වූ චන්දික හතරුසිංහ මහතා මේ වන විට ශ්‍රී ලංකා පිලේ පුහුණුකරුවා වී සිටී.\r\nශ්‍රී ලංකාව සහ බංග්ලාදේශය අතර මේ දක්වා පැවැති ටෙස්ට් තරග 18 න් තරග 15 කදී ශ්‍රී ලංකාව ජයගෙන තිබේ. තරගයක් පමණක් බංග්ලාදේශය ජයගෙන ඇති අතර තරග දෙකක් ජය පරාජයෙන් තොරව නිමාවී ඇත.\r\nඑක්දින සහ විස්සයි-20 කණ්ඩායම් ශ්‍රේණිගත කිරීම අනුව 8 වැනි ස්ථානය දක්වා පල්ලම් බැස සිටින නමුත් ටෙස්ට් තරග වලදී ශ්‍රී ලංකා කණ්ඩායම තවමත් 6 වැනි ස්ථානය රැකගෙන සිටින්නේ ප්‍රසාද ලකුණු මට්ටම 90 න් ඉහළ රඳවාගනිමිනි. ඉන්දියාවේදී පැවැති තරගාවලිය 1-0 කින් පරාජය වූ නමුත් පාකිස්තානයට එරෙහිව එක්සත් අරාබි එමීර් රාජ්‍යයේදී පැවැති තරගාවලිය 2-0 කින් ජයගත් ශ්‍රී ලංකා කණ්ඩායම අවසන් වරට සහභාගි වූ ටෙස්ට් තරග 5 න් පරාජය වී ඇත්තේ එකක් පමණි.\r\nශ්‍රී ලංකා සංචිතය\r\nදිනේෂ් චන්දිමාල් (නායක), දිමුත් කරුණාරත්න, ධනුෂ්ක ගුණතිලක, කුෂල් මෙන්ඩිස්, ධනංජය ද සිල්වා, නිරෝෂන් දික්වැල්ල, රොෂේන් සිල්වා, රංගන හේරත්, සුරංග ලක්මාල්, ඩිල්රුවන් පෙරේරා, දුෂ්මන්ත චමීර, ලක්‍ෂාන් සඳකැන්, අකිල ධනංජය, ළහිරු ගමගේ සහ ළහිරු කුමාර\r\nබංග්ලාදේශ සංචිතය\r\nමහමදුල්ලා රියාද් (නායක), ටමීම් ඉක්බාල්, ලිටන් දාස්, මුෂ්ෆිකුර් රහීම්, ඉම්රුල් කේයිස්, මොමිනුල් හක්, මොසඩක් හොසේන්, තයිජුල් ඉස්ලාම්, මුස්ටෆිසුර් රහමාන්, කම්රුල් ඉස්ලාම්, මෙහෙදි හසන්, රුබෙල් හොසේන්, නයීම් හසන්, සුන්සමුල් ඉස්ලාම්, තන්බාර් හයිදර් සහ අබ්දුර් රසාක්"
    },
    {
        "content": "මොමිනුල් හක් (නොදැවී 175) සහ මුෂ්ෆිකුර් රහීම් (92) එක්ව තෙවැනි කඩුල්ල සදහා ගොඩනැගූ ලකුණු 236 ක සම්බන්ධතාවය හේතුවෙන් චිතගොන්හි සහූර් අහමඞ් චෞද්රි ක්‍රීඩාංගණයේදී අද (31 වැනිදා) ආරම්භවූ පළමු ටෙස්ට් තරගයේ පළමු දිනය නිමාවනවිට කඩුලු 4 ක් දැවී ලකුණු 374 ක් රැස්කිරීමට බංග්ලාදේශ පිතිකරුවෝ සමත්වූහ. දිනයේ යැවුණු ඕවර 90 පුරාම ඕවරයකදී ලකුණු 4.00 කට වැඩි වේගයක් පවත්වාගෙන ගිය බංග්ලාදේශ කණ්ඩායම ශ්‍රී ලංකා පන්දු යවන්නන්ට රිදෙන්නටම පහර දුන්හ.\r\nශ්‍රී ලංකා පිලේ ජ්‍යෙෂ්ඨතම පන්දු යවන්නා වන රංගන හේරත්ගේ ඕවර 20 න් ලකුණු 100 ක් උදුරාගත් බංග්ලාදේශීහු ඩිල්රුවන්ගේ ඕවර 24 න් ලකුණු 98 ක් උදුරා ගත්හ. වේග පන්දු යවන ළහිරු කුමාරට පහර දුන්නේ ඕවරයකදී ලකුණු 5 කට වැඩි වේගයක් රඳවා ගනිමිනි.\r\nසිය පස්වැනි ටෙස්ට් ශතකය පන්දු 96 කදී ලබාගත් මොමිනුල් හක් බංග්ලාදේශය වෙනුවෙන් දෙවැනි වේගවත්ම ටෙස්ට් ශතකය ලබාගත් පිතිකරුවා බවට පත්වූ අතර දිනය නිමාවනවිට ලකුණු 175 ක් රැස්කරමින් නොදැවී කඩුල්ලේ රැඳී සිටී. පන්දු 203 කට මුහුණදුන් මොමිනුල් හක්ගේ ඉනිමට හයේ පහරක් සහ හතරේ පහර 16 ක් ඇතුළත් විය.\r\nලකුණු 2000 සිමාව පසුකළ මොමිනුල් හක් බංග්ලාදේශය වෙනුවෙන් එම දස්කම කළ වේගවත්ම පිතිකරුවා බවට පත්වූ අතර ඒ සදහා ඔහුට අවශ්‍ය වූයේ ඉනිම 47 ක් පමණි. මීට පෙර එම වාර්තාවට හිමිකම්කී ටමීම් ඉක්බාල්ට ලකුණු 2000 සිමාව පසුකිරීමට ඉනිම 53 ක් අවශ්‍ය විය.\r\nදිවා ආහාරයට පෙර කඩුලු 2 ක් දැවී ලකුණු 120 ක් රැස්කළ බංග්ලාදේශ පිතිකරුවෝ දිවා ආහාරය සහ තේ පානය අතර කාළය තුළ කඩුල්ලක් ලබානොදෙමින් ලකුණු 130 ක් රැස්කළ අතර තේ පානයෙන් පසුව දිනය නිමාවනතෙක් කාළය තුළ කඩුලු දෙකක් අහිමිකර ගනිමින් ලකුණු 124 ක් රැස්කිරීමට සමත්වූහ.\r\nවේගවත් ආරම්භයක් ලබාගත් ටමීම් ඉක්බාල්ගේ 25 වන ටෙස්ට් අර්ධ ශතකය පන්දු 46 කදි වාර්තාවූ අතර ඩිල්රුවන් පෙරේරාගේ පන්දුවක් කඩුල්ලේ වැදීමෙන් ලකුණු 52 කට දැවී ගියේය. හයේ පහරකින් සහ හතරේ පහර හයකින් සිය ඉනිම අලංකාර කළ ටමීම් ඉක්බාල් පළමු කඩුල්ල සදහා ඉම්රුල් කේයිස් සමගින් එක්ව ලකුණු 72 ක සම්බන්ධතාවයක් ගොඩනැගීය.\r\nදිවා ආහාරයට පෙර ලක්ෂාන් සඳකැන් යවන ලද අවසන් ඕවරයේ සිවුවැනි පන්දුවේදී කඩුල්ල මුවා කිරීමේ වරදට හසුවු ඉම්රුල් කේයිස් ලකුණු 40 කට දැවීයන විට දෙවැනි කඩුල්ල සදහා මොමිනුල් හක් සමගින් එක්ව ලකුණු 48 ක සම්බන්දතාවයක්ද ගොඩනගා තිබුණි.\r\nමොමිනුල් හක් සමගින් එක්ව තෙවැනි කඩුල්ල සදහා ලකුණු 236 ක සම්බන්ධතාවයක් ගොඩනැගූ මුෂ්ෆිකුර් රහීම් ශතකයට ලකුණු 8 ක් මෙපිටින් දැවී ගියේය. සුරංග ලක්මාල්ගේ පන්දුවක් හමුවේ නිරෝෂන් දික්වැල්ලට උඩපන්දුවක් දෙමින් දැවීයනවිට පන්දු 192 කට මුහුණදුන් මුෂ්ෆිකුර් රහීම්ගේ ඉනිමට හතරේ පහර 10 ක් ඇතුළත් විය. මුෂ්ෆිකුර් රහීම් දැවීයාමෙන් පසුව පන්දුවට පහරදීම සදහා පිටියට පිවිසි ලිටන් දාස්ට පන්දුවට පහරදීමට ලැබුණේ එක් පන්දුවක් පමණි. සුරංග ලක්මාල් එවූ පන්දුවක් පිට ඉන්නෙන් ඉවතට ඇදී යනු ඇතැයි සිතු ලිටන් දාස් පන්දුව නිදැල්ලේ යෑමට සැලැස්වූවද නොසිතූ ආකාරයෙන් පන්දුව කඩුල්ල සොයා පැමිණිම නිසා ඔහුට ක්‍රීඩා පිටියෙන් ඉවත්වීමට සිදුවිය.\r\nවේගපන්දු යවන ක්‍රීඩක ළහිරු කුමාර බංග්ලාදේශ පිතිකරුවන්ගේ දැඩි ප්‍රහාරයට ලක්වීම හේතුවෙන් 8 වැනි ඕවරයේදීම දඟපන්දු යවන ක්‍රීඩක ඩිල්රුවන් පෙරේරා පන්දු යැවීම සදහා කැඳවීට නායක චන්දිමාල්ට සිදුවිය. වේගපන්දු යවන්නන් දෙදෙනෙකු සහ දඟපන්දු යවන්නන් සිවුදෙනෙකු යොදාගත්තද තණතීරුවෙන් වැඩි ප්‍රයෝජනයක් ලබාගැනීමට පන්දු යවන්නෝ අපොහොසත් වූහ.\r\nපළමුව පන්දුවට පහරදීමට තීරණය කළ බවත් තණතීරුව දඟපන්දු යවන්නන්ට වැඩි සහයෝගයක්  ලබාදෙනු ඇති බවත් කාසියේ වාසිය දිනාගැනීමෙන් අනතුරුව බංග්ලාදේශ නායකයා පැවසීය. සකීබ් අල් හසන් අපිට වඩාත්ම අවශ්‍ය ක්‍රීඩකයකු බවත් ඔහු නොමැතිවීම බලවත් පාඩුවක් යැයි බංග්ලාදේශ නායකයා වැඩිදුරටත් පැවසීය. සුන්සමුල් ඉස්ලාම් ටෙස්ට් වරම් හිමිකර ගැනීමට අද සමත්විය.\r\nතුන්කොන් තරගාවලිය දිනාගැනීමෙන් පසුව ඉහළ මානසික මට්ටමක පසුවන නමුත් එක්දින තරග වලට වඩා ටෙස්ට් තරග හාත්පසින්ම වෙනස් බව කාසියේ වාසිය පරාජය විමෙන් පසුව ශ්‍රී ලංකා නායක දිනේෂ් චන්දිමාල් පැවසීය. තරුණ ක්‍රීඩකයින් කිහිපදෙනෙක් කණ්ඩායම තුල සිටින අතර ඔවුන් සමගින් තරගය හොදින් අවසන් කිරීමට බලාපොරොත්තු වන බවද චන්දිමාල් කීවේය.\r\nකාසියේ වාසිය දිනාගත් බංග්ලාදේශ නායක මහමදුල්ලා රියාද් පළමුව පන්දුවට පහරදිමට තීරණය කළේය."
    },
    {
        "content": ""
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී හලාවත ශාන්ත මේරී විද්‍යාලයට එරෙහිව ඉනිමක සහ ලකුණු 75 ක ජයක් හිමිකර ගැනීමට රත්ගම දේවපතිරාජ විද්‍යාලය සමත්විය. මෙම තරගය රත්ගම මහජන ක්‍රීඩාංගණයේදී පැවැත්විණි.\r\nපැතුම් මෙන්ඩිස් කඩුලු 9 ක් සහ ජීවක ශශින් කඩුලු 8 ක් දවාගනිමින් රත්ගම දේවපතිරාජ විද්‍යාලය වෙනුවෙන් පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී අම්බලන්ගොඩ ධර්මාශෝක විද්‍යාලයට එරෙහිව පළමු ඉනිමේ ජයක් හිමිකර ගැනීමට ගම්පහ බණ්ඩාරනායක විද්‍යාලය සමත්විය.\r\nමෙම තරගය කරන්දෙණිය මධ්‍ය මහා විද්‍යාලීය ක්‍රීඩාංගණයේදී පැවැත්විණි.\r\nගම්පහ බණ්ඩාරනායක විද්‍යාලයේ සසිත මදනායක (102) ශතකයක් ලබාගනිමින් පිත්තෙන් දස්කම් දැක්වීය."
    },
    {
        "content": "එක්දින අන්තර්ජාතික ක්‍රිකට් ශ්‍රේණිගත ලයිස්තුවේ අංක 1 ස්ථානය තීරණය කෙරෙන ඉන්දිය - දකුණු අප්‍රිකා එක්දින තරගාවලිය හෙට ආරම්භ වේ. තරගාවලියේ පළමු තරගය හෙට (1 වැනිදා) ඩර්බන්හිදී පැවැත්වෙන අතර මෙම තරගය දිවා/රාත්‍රී තරගයකි.\r\nමේ වන විට එක්දින අන්තර්ජාතික ක්‍රිකට් ශ්‍රේණිගත කිරීම් අනුව අංක 1 ස්ථානයේ සිටින දකුණු අප්‍රිකාව සතුව ප්‍රසාද ලකුණු 120 ක් තිබේ. ඉන්දියාවේ ප්‍රසාද ලකුණු සංඛ්‍යාව 119 කි.\r\nඑබැවින් තරග 6 කින් සමන්විත මෙම තරගාවලියේ ප්‍රතිඵලය අනුව අංක එකේ කණ්ඩායම කවුරුන්ද යන්න තීරණය කෙරෙනු ඇත. කෙසේ වෙතත් එක්දින අන්තර්ජාතික තරග වල ප්‍රසාද ලකුණු සංඛ්‍යාව තරගයෙන් තරගයට වෙනස් වන බැවින් තරගාවලිය පැවැත්වෙන සමයේදී අංක 1 ස්ථානය දෙපිලටම දෝලනය විය හැකි නමුත් තරගවලියේ අවසන් එක්දින තරගය 16 වැනිදා සෙන්චූරියන්හිදී පැවැත්වීමෙන් පසුව ඒ සම්බන්ධයෙන් නිශ්චිත අදහසක් ගතහැකිවනු ඇත.\r\nකෙසේ වෙතත් දකුණු අප්‍රිකානු පුහුණුකරු ඔටිස් ගිබ්සන් මහතා මෙම ශේණිගත ස්ථානය සම්බන්ධයෙන් එතරම් උනන්දුවක් නොදක්වයි. ඔහුගේ ඉලක්කය 2019 දී එංගලන්තයේදී පැවැත්වෙන ලෝක කුසලාන තරගාවලිය ජයගැනීමයි. තරගාවලියේ පළමු තරග තුන සඳහා දකුණු අප්‍රිකානු ක්‍රීඩකයන් 15 දෙනකු තෝරා ගෙන ඇති අතර ඉතිරි තරග තුන සඳහා සෙසු ක්‍රීඩකයන්ට අවස්ථාවක් ලැබිය හැකි බවද ඔටිස් ගිබ්සන් මහතා කියයි.\r\n“අපි ලෝකයේ අංක 1 කණ්ඩායම. ඒත් ලෝක කුසලාන තරගාවලියට තිබිය යුතු සූදානම් වීම සම්බන්ධයෙන් එයින් වැඩිපුර යමක් කියැවෙන්නේ නෑ”\r\n“අනෙක දිනනවා කියන්නේ සියල්ල සම්පූර්ණයි කියන එකත් නෙමේ. මේ තරගාවලිය ජයගන්න අපි උත්සාහ කරනවා වගේම ලෝක කුසලාන තරගාවලිය සම්බන්ධයෙනුත් අපට කිසියම් දැක්මක් තියෙනවා. අපි ඒ කරා යන්න උත්සාහ කරනවා” යයිද දකුණු අප්‍රිකානු පුහුණුකරුවා කීවේය.\r\nඑක්දින ශ්‍රේණිගත කිරීම් අනුව ලෝකයේ සිටින හොඳම පිතිකරුවන් 10 දෙනකුගෙන් 6 දෙනකුම මෙම තරගාවලියේදී ක්‍රීඩා කරනු ඇත. ඉන්දීය නායක විරාට් කෝලි එක්දින පිතිකරුවන් ශ්‍රේණිගත කිරීමේ පෙරමුණේ සිටින අතර ඔහු ආසන්නයේම ඒ.බී. ඩිවිලියර්ස් සිටී. එහෙත් ඇඟිල්ලක් තුවාල කරගැනීම නිසා ඩිවිලියර්ස් පළමු තරග තුන වෙනුවෙන් ක්‍රීඩා නොකරයි.\r\nදකුණු අප්‍රිකානුවන් වන ක්වින්ටින් ඩි’කොක්, ෆෆ් ඩුප්ලෙසි සහ හසිම් අම්ලාද ඉන්දියානුවන් වන රෝහිත් ෂර්මාද පළමු 10 දෙනා අතර සිටිති. ෂිකාර් ධවාන් සහ මහේන්ද්‍ර සිං දෝනි 13 වැනි සහ 14 වැනි ස්ථාන වල සිටිති.\r\nදකුණු අප්‍රිකානු සංචිතය\r\nෆෆ් ඩු ප්ලෙසි (නායක), හසිම් අම්ලා, ක්වින්ටින් ඩි කොක්, ජේ.පී. ඩුමිනි, ඉම්රාන් තහීර්, ඒඞ්න් මාක්රාම්, ඬේවිඞ් මිලර්, මෝර්නි මෝකල්, ක්‍රිස් මොරිස්, ලුංගි නිදි, ඇන්ඩිල් පෙලුක්වායෝ, කගීසෝ රබාඩා, තබ්රායිස් ශම්සි සහ කායා සොන්ඩෝ\r\nඉන්දීය සංචිතය\r\nවිරාට් කෝලි (නායක), රෝහිත් ෂර්මා, ජස්ප්‍රීට් බුම්රා, යුෂ්වේන්ද්‍ර චාහල්, ෂිකාර් ධවාන්, මහේන්ද්‍ර සිං දෝනි, ශ්‍රියාස් අයියර්, කේදර් ජාදව්, දිනේෂ් කාර්තික්, කුල්දිප් යාදව්, බුවනේෂ්වර් කුමාර්, මොහොමඞ් සාමි, මනීෂ් පාණ්ඬේ, හර්දික් පාණ්ඩ්‍යා, අක්ෂර් පතෙල්, අජින්ක්‍යා රහනේ සහ ශාර්දුල් ඨාකූර්"
    },
    {
        "content": "ධනංජය ද සිල්වා (නොදැවී 104) සහ කුසල් මෙන්ඩිස් (නොදැවී 83) එක්ව දෙවැනි කඩුල්ල සදහා පැවැත්වූ ලකුණු 187 ක නොබිඳුණු සම්බන්ධතාවය හේතුවෙන් චිතගොන්හි සහූර් අහමඞ් චෞද්රි ක්‍රීඩාංගණයේදී දැන් පැවැත්වෙන පළමු ටෙස්ට් තරගය දෙවැනි දිනය නිමාවන විට ශ්‍රී ලංකාව එක් කඩුල්ලක් දැවී ලකුණු 187 ක් රැස්කිරීමට සමත්විය.\r\nසිවුවැනි ටෙස්ට් ශතකය පන්දු 122 කදි ලබාගත් ධනංජය ද සිල්වා දිනය නිමාවන විට පන්දු 127 කට මුහුණ දෙමින් ලකුණු 104 ක් රැස්කර තිබුණි.\r\nඒ වන විට පස්වැනි ටෙස්ට් අර්ධ ශතකය පන්දු 91 කදි ලබාගත් කුසල් මෙන්ඩිස් පන්දු 152 කට මුහුණ දී  දිනය නිමා වන විට ලකුණු 83 ක් රැස්කර තිබුණි.\r\nතයිජුල් ඉස්ලාම් විසින් කුසල් මෙන්ඩිස් දවාගැනීම සදහා අවස්ථා දෙකකදි කළ ඉල්ලීම ප්‍රධාන විනිසුරු විසින් ප්‍රතික්‍ෂේප කිරීම නිසා විනිසුරු විමසීමේ ක්‍රමවේදය වෙත යෑමට නායක මහමදුල්ලා තීරණය කළේය.\r\nනමුත් එම අවස්ථා දෙකේදීම පුණරූපන නැරඹූ තෙවැනි විනිසුරු විසින්ද ප්‍රධාන විනිසුරුගේ තීරණය සමගින් එකඟවීම නිසා බංග්ලාදේශය සතුව තිබූ විනිසුරු තීරණය විමසීමේ ක්‍රමවේදය වෙත යෑමට තිබූ අවස්ථා දෙකම අපතේ ගියේය.\r\nබංග්ලාදේශ පන්දු යවන්නන් හමුවේ ආරම්භක පිතිකරුවන් දැඩි අසීරුවෙන් පන්දුවට පහරදුන් අතර ලකුණු ලබාගැනීමට ප්‍රථම දිමුත් කරුණාරත්න පිටියෙන් ඉවත් කිරීමට එහිදී හසන්ට හැකිවිය.\r\nඉනිම ආරම්භයේදී තරමක් පීඩනයකින් යුතුව පන්දුවට පහරදුන් ශ්‍රී ලංකා පිතිකරුවෝ සුපුරුදු රිද්මයට පැමිණෙමින් පන්දු යවන්නන්ට පහර පිට පහරදෙමින් ඕවරයකදි ලකුණු ලබාගැනීමේ සාමාන්‍යය ලකුණු හතරේ සිමාවේ රදවා ගැනීමට සමත්වූහ.\r\nබංග්ලාදේශය පළමු ඉනිම සදහා සියලුදෙනා දැවී ලකුණු 513 ක් රැස්කළ අතර ඔවුන් ටෙස්ට් තරගයකදී රැස්කළ පස්වැනි ඉහළම ලකුණු සංඛ්‍යාව වන්නේය.\r\nලකුණු 638 ක් ලබාගනිමින් බංග්ලාදේශ කණ්ඩායම රැස්කළ ඉහළම ලකුණු සංඛ්‍යාවේ වාර්තාව ද  ශ්‍රී ලංකාවට එරෙහිව ගාල්ලේදී පිහිට වූවකි.\r\nපළමු දින තරගය නිමාවන විට කඩුලු 4 ක් දැවී ලකුණු 374 ක් රැස්කරගෙන සිටි බංග්ලාදේශ කණ්ඩායමට අද පළමු භාගය තුළ කඩුලු 3 ක් දැවී  තවත් ලකුණු 93 ක් රැස්කිරීමට සමත්විය. ලකුණු 175 ක් රැස්කරමින් නොදැවී කඩුල්ලේ රැඳී සිටි මොමිනුල් හක්ට අද දිනයේදී රැස්කිරීමට හැකිවූයේ එක් ලකුණක් පමණි.\r\nරංගන හේරත්ගේ පන්දුවක් හමුවේ කුසල් මෙන්ඩිස් අතට උඩපන්දුවක් දෙමින් මොමිනුල් හක් දැවියන විට ඔහු පන්දු 214 කට මුහුණදී සිටි අතර හයේ පහරකින් සහ හතරේ පහර 16 කින් ඔහුගේ ඉනිම අලංකාරවී තිබුණි.\r\nබංග්ලාදේශ ඉනිමට තවත් ලකුණු 14 ක් එක්වන විටදි දිනයේ දෙවැනි කඩුල්ල සහ සිය දෙවැනි කඩුල්ල ලෙස මොසඩක් හොසේන් ලකුණු 8 කට පිටියෙන් ඉවත් කිරීමට රංගන හේරත් සමත්විය.\r\nඑක් හයේ පහරක් සහ හතරේ පහරක් එල්ල කරමින් වේගවත් පිතිහරඹයක නිරතවීමට මෙහෙදි හසන් උත්සහ ගත්තද දුවද්දි දැවී යාමකට හසුව පිටියෙන් ඉවත්වන විට ඔහු රැස්කර තිබුණේ ලකුණු 20 ක් පමණි.\r\nනායකත්වයේ වගකීම මනාව ඉටුකළ මහමදුල්ලා පසුපෙළ පිතිකරුවන් සමගින් එක්ව අවසන් කඩුලු තුන සදහා ලකුණු 96 ක් කණ්ඩායමට එක්කිරීමට සමත්විය. අවසන් මොහොතේ වේගවත් පිතිහරඹයක නිරතවූ මහමදුල්ලා බංග්ලාදේශ ඉනිම නිමාවන තෙක් කඩුල්ලේ රැඳී සිටිමින් ලකුණු 83 ක් රැස්කළේය. පන්දු 134 කට මුහුණදුන් මහමදුල්ලාගේ ඉනිමට හයේ පහර දෙකක් සහ හතරේ පහර 7 ක් ඇතුළත් විය.\r\nශ්‍රී ලංකා කණ්ඩායමේ ජේෂ්ඨ දඟපන්දු යවන්නා වන රංගන හේරත් කඩුලු තුනක් දවාගත්තද ඔහු යැවූ ඕවර 37 තුළඳී ලකුණු 150 ක් උදුරා ගැනීමට බංග්ලාදේශ පිතිකරුවෝ සමත්වූහ. ලක්ෂාන් සඳකැන් ලකුණු 92 කට කඩුලු 2 ක් දවාගත් අතර ඩිල්රුවන් පෙරේරා ලකුණු 112 ක් ලබාදුන්නද ඔහුට දවාගැනීමට හැකිවූයේ  එක් කඩුල්ලක් පමණි.\r\nබංග්ලාදේශ පිතිකරුවන් දඟපන්දු යවන්නන් හමුවේ ලකුණු ගැනීමේ සාමාන්‍යය ලකුණු හතරට ඉහළින් පවත්වාගෙන ගියද සුරංග ලක්මාල් හමුවේ ඔවුන්ගේ ලකුණු ලබාගැනීමේ සාමාන්‍යය ලකුණු තුනට අඩුවෙන් පැවතුණි. "
    },
    {
        "content": ""
    },
    {
        "content": "ද්විත්ව ශතකය අත පොවන මානයේ සිටි කුසල් මෙන්ඩිස්ට (196) අවශ්‍යම මොහොතේ ඉවසීම නොතිබීම නිසා පිට පිටම දෙවැනි වරටත් ද්විත්ව ශතකය අහිමිකර ගැනීමෙන් අනතුරුව ආපසු ක්‍රීඩාගාරය කරා ගියේ මහත් මනස්තාපයෙනි.\r\nඑසේ වුවත් කුසල් මෙන්ඩිස් සහ ධනංජය ද සිල්වා දෙදෙනාගේ විශිෂ්ට සම්බන්ධතාවත්, රොෂේන් සිල්වාගේ අලංකාර පිතිහරඹයත් නිසා චිතගොන්හි සහූර් අහමඞ් චෞද්රි ක්‍රීඩාංගණයේදී පැවැත්වෙන පළමු ටෙස්ට් තරගයේ තුන්වැනි දිනය වූ අද (02 වැනිදා) සවස ක්‍රීඩාව නතර කරනවිට ශ්‍රී ලංකා කණ්ඩායම කඩුලු 3 ක් දැවී ලකුණු 504 ක් රැස්කිරීමට සමත්ව සිටියේය.\r\nබංග්ලාදේශය පළමු ඉනිමේදී රැස්කළ ලකුණු 513 ට පිළිතුරු සොයා යද්දී ශ්‍රී ලංකාවේ පළමු කඩුල්ල ලකුණු ලබාගැනීමට පෙරම බිඳ වැටුණේය. එහෙත් ධනංජය ද සිල්වා (173) සහ මෙන්ඩිස් එක්ව දෙවැනි කඩුල්ල වෙනුවෙන් ගොඩනැංවූ ලකුණු 308 ක සම්බන්ධතාව නිසා තුන්වැනි දිනයේ ක්‍රීඩාව නතර කරන විට ශ්‍රී ලංකාව කඩුලු 7 ක් අතැතිව ලකුණු 9 ක් පමණක් පසුපසින් සිටියද තරගයේ වාසිය තමන් වෙත ඇදගැනීමට සමත්ව සිටියේය.\r\nරොෂේන් සිල්වා ලකුණු 87 ක් සහ දිනේෂ් චන්දිමාල් ලකුණු 37 ක් රැස්කරමින් දිනය නිමාවන විට නොදැවී කඩුල්ලේ රැඳී සිටි අතර සිවුවැනි කඩුල්ල සදහා ලකුණු 89 ක අඛණ්ඩ සම්බන්ධතාවයක් ගොඩනැගීමටද ඔවුන් දෙදෙනා සමත්වූහ.\r\nදෙවැනි ටෙස්ට් තරගයට ක්‍රීඩා කරන රොෂේන් සිල්වා ඉනිම තුනක් තුළ දෙවැනි ටෙස්ට් අර්ධ ශතකය ලබාගැනීමට සමත්වූයේය. පළමු පෙළ තරග 109 කට ක්‍රීඩාකර ඇති ඔහුගේ පළමු පෙළ ලකුණු 6817 ක් ලබාගැනීමේ සාමාන්‍යය 48.69 කි.\r\nපසුගිය වසරේ මාර්තු මාසයේදී බංග්ලාදේශ කණ්ඩායමට එරෙහිව ගාල්ලේදී ලබාගැනිමට තිබූ ද්විත්ව ශතකය අහිමිකර ගත් කුසල් මෙන්ඩිස් එහිදි ලකුණු 194 ක් රැස්කරමින් ටෙස්ට් දිවියේ රැස්කළ ඉහළම ලකුණු සංඛ්‍යාව ලෙසින් සටහන් කර තිබිණ. ඔහු විසින් අද එය පසුකර ගියද ඊට එක්වූයේ තවත් ලකුණු 2 ක් පමණි.\r\nටෙස්ට් ද්විත්ව ශතකයක් රැස්කරමින් සිය 23 වැනි උපන්දිනය ඉහළින් සැමරීමට තිබූ අවස්ථාව මඟහැරුණු මෙන්ඩිස්ට සිවුවැනි ටෙස්ට් ශතකයෙන් සෑහීමට පත්වීමට සිදුවිය. මේ අනුව වසරක් තුළ ටෙස්ට් ද්විත්ව ශතක දෙකක් ශ්‍රී ලංකා පිලෙන් අහිමිවී ගියේය. ශ්‍රී ලංකාව වෙනුවෙන් අවසන් වරට ටෙස්ට් ද්විත්ව ශතකයක් ලබාගත්තේ කුමාර් සංගක්කාර විසිනි. ඒ 2015 දි නවසීලන්තයට එරෙහිව වෙලින්ටන්හිදිය.\r\nතයිජුල් ඉස්ලාම්ගේ පන්දුවකට ගැසූ පහරකින් ඉහළ නැගි පන්දුව මුෂ්ෆිකුර් රහීම් විසින් පසුපසට දිවවිත් රැකගැනීම නිසා ලකුණු 196 කට කුසල් මෙන්ඩිස්ගේ ඉනිම අවසන්විය. පන්දු 327 කට මුහුණදුන් කුසල් මෙන්ඩිස්ගේ ඉනිමට හයේ පහර දෙකක් සහ හතරේ පහර 22 ක් ඇතුළත්වූ අතර රොෂේන් සිල්වා සමගින් තෙවැනි කඩුල්ල සදහා ලකුණු 107 ක සම්බන්ධතාවයක්ද ගොඩනැගීය.\r\nපන්දු 187 කදි ලකුණු 150 සීමාව පසුකළ ධනංජය ද සිල්වා පන්දු 229 කදී හයේ පහරක් සහ හතරේ පහර 21 ක් සමගින් ලකුණු 173 ක් රැස්කරමින් ශ්‍රී ලංකාව වෙනුවෙන් ලකුණු 1000 සම්පූර්ණ කළ වේගවත්ම පිතිකරුවන් අතර සමතැන ගැනීමටද සමත්විය. ඉනිම 23 කදී ලකුණු 1000 සම්පූර්ණ කිරීමට ධනංජය ද සිල්වා සමත්වූ අතර මින් පෙර රෝයි ඩයස් සහ මයිකල් වැන්ඩර්ට්ද ඉනිම 23 කදී ලකුණු 1000 සම්පූර්ණ කිරීමට සමත්වූහ.\r\nඕවර 80 න් පසු අලුත් පන්දුව ලබාගත් බංග්ලාදේශ නායකයා මුස්ටෆිසුර් රහමාන් කැඳවූ අතර ඔහු යැවූ දෙවැනි ඕවරයේ පස්වැනි පන්දුවේදී ගැසූ පහරකින් පන්දුව පිත්තේ පිටත දාරයේ වැදී ඉහළ නැගි අතර කඩුලු රකින ක්‍රීඩක ලිටන් දාස් එය රැකගැනීමත් සමගින් ධනංජය ද සිල්වාගේ ඉනිම අවසන්විය.\r\nදෙවැනි කඩුල්ල සදහා ධනංජය ද සිල්වා සහ කුසල් මෙන්ඩිස් පැවැත්වූ ලකුණු 308 ක සම්බන්ධතාවය ශ්‍රී ලංකා පිතිකරු යුගලයක් විසින් බංග්ලාදේශයට එරෙහිව ඕනෑම කඩුල්ලක් වෙනුවෙන් පවත්වා ඇති හොඳම සම්බන්ධතා අතර දෙවැන්නයි.  මින් පෙර කුමාර් සංගක්කාර සහ මහේල ජයවර්ධන තෙවැනි කඩුල්ල සදහා පැවැත්වූ ලකුණු 311 ක සම්බන්ධතාවය ශ්‍රී ලංකා පිතිකරු යුගලයක් විසින් බංග්ලාදේශවට එරෙහිව පැවැත්වූ ඉහළම ලකුණු සම්බන්ධතාවය ලෙස වාර්තා පොත් අතර සටහන් වේ.\r\nවේගපන්දු යවන්නෙක් සහ දඟපන්දු යවන්නන් හයදෙනෙකු උපයෝගි කරගනිමින් ශ්‍රී ලංකා පිතිකරුවන් මෙල්ල කිරීමට බංග්ලාදේශ නායකයා ගත් උත්සාහය නිශ්ඵල විය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී ගාල්ල රිච්මන්ඞ් විද්‍යාලයට එරෙහිව පළමු ඉනිමේ ජයක් හිමිකර ගැනීමට මහනුවර ධර්මරාජ විද්‍යාලය සමත්විය.\r\nමෙම තරගය මහනුවර ධර්මරාජ විද්‍යාලීය ක්‍රීඩාංගණයේදී පැවැත්විණි.\r\nගාල්ල රිච්මන්ඞ් විද්‍යාලයේ සඳුන් මෙන්ඩිස් අර්ධ ශතකයක් (නොදැවී 80) සහ ලකුණු 98 කට කඩුලු 11 ක් දවාගනිමින් තුන් ඉරියව් දස්කම් දැක්වීමට සමත්වූ අතර මහනුවර ධර්මරාජ විද්‍යාලයේ උපේන්ද්‍ර වර්ණකුළසූරිය කඩුලු 5 ක් දවාගැනීමට සමත්විය."
    },
    {
        "content": "විරාට් කෝලි සහ අජින්ක්‍යා රහනේ එක්ව තුන්වනි කඩුල්ල වෙනුවෙන් ගොඩනැංවූ ලකුණු 189 ක සම්බන්ධතාව මත සිටගත් ඉන්දියානුවෝ ඩර්බන් නුවර කිංග්ස්මේඞ් ක්‍රීඩාංගණයේදී පැවැති පළමු වැනි එක්දින (දිවා/රාත්‍රී) තරගයේදී කඩුලු 6 ක පහසු ජයක් අත්කරගත්හ. මෙම ජයත් සමගින් තරග 6 කින් සමන්විත තරගාවලියේදී 1-0 ක් ලෙසින් ඉන්දිය පිල පෙරමුණ ගත්තේය.\r\nඉන්දීය ජයග්‍රහණයේ පදනම දැමූ කෝලි ලකුණු 112 ක් ලබාගත්තේ පන්දු 27 ක් ඉතිරිව තිබියදී ලකුණු 270 ජයග්‍රාහී ඉලක්කය පසුකර යාමට ඉන්දියානු පිලට පාර කපා දෙමිනි. පන්දු 119 කට මුහුණ දුන් කෝලි හතරේ පහර 10 ක් ඊට ඇතුළත් කළ අතර අජින්ක්‍යා රහනේගේ පන්දු 86 ඉනිමට හතරේ පහර 5 ක් සහ හයේ පහර 2 ක් ඇතුළත් වී තිබිණ.\r\n“ඒක අති විශේෂ ජයග්‍රහණයක්”\r\n“තරගාවලියක පළමු තරගය කොහොමටත් සුවිශේෂී තමා. ඒත් අන්තිම ටෙස්ට් තරගයේදී ලබාගත් ජයග්‍රහණයේ හයිය මේ තරගයටත් ගේන්න අපට උවමනා වුණා” යයි විරාට් කෝලි ජයග්‍රහණයෙන් පසුව පැවසීය.\r\nමේ වන විට එක්දින ශතක 33 ක හිමිකරුවා වී සිටින ඉන්දීය නායකයා ඒවායින් 20 ක් ලබාගෙන ඇත්තේ ඉලක්කයක් හඹා යන විටදී, හෙවත් දෙවැනි වර පන්දුවට පහරදෙමිනි.\r\n“ඒක පහසුයි”\r\n“ලකුණු පුවරුවේ ඉලක්කම් කීපයක් තියෙන කොට ඒක කොටස් වලට කඩාගන්න පහසුයි. එතකොට අපි හරියටම දන්නවා ඒ ඒ පන්දු යවන්නාගෙන් අප ලබාගත යුත්තේ මොනවාද කියන එක...මගේ තරග රටාවට ඒක හොඳයි” යයිද කෝලි පැවසීය.\r\nසිය මව්බිමේදී එක දිගට එක්දින තරග 17 ක් ජයගෙන සිටි දකුණු අප්‍රිකාවේ වාර්තාව ඉන්දීය ජයග්‍රහණය නිසා බිඳ වැටිණ. දකුණු අප්‍රිකානුවන් එක්දින තරගාවලියට පිවිසියේදී ලෝකයේ අංක 1 කණ්ඩායම වශයෙනි. දකුණු අප්‍රිකානු නායක ෆෆ් ඩුප්ලෙසි ශතකයක් ලබාගත් නමුත් ආරම්භයේ සිටම තරගයේ පාලනය ඉන්දියානුවන් අත රැඳිණ.\r\nවේග පන්දු යවන්නන්ට යෝග්‍ය තණතීරු ඇතැයි කියැවුණද දඟ පන්දු යවන්නන් වන යුෂ්වේන්ද්‍ර චාහල් සහ කුල්දීප් යාදව් කණ්ඩායමට තෝරා ගැනීම ඉන්දියාවට බෙහෙවින් වාසි සහගත විය. මෙම පන්දු යවන්නන් දෙදෙනා විසින් කඩුලු 5 ක් බිම දමන ලදහ. පන්දු 112 කදී ලකුණු 120 ක් ලබාගත් ෆෆ්ගේ ශතකය නිසා දකුණු අප්‍රිකානු ඉනිම තරමක් ස්ථාවර වූ නමුත් ඊට වේගය එක්වූයේ ඉනිමේ අවසන් කොටසේදීය.\r\nතරගයේ 28 වැනි ඕවරය වන විට දකුණු අප්‍රිකානු පිලේ කඩුලු 5 ක් ලකුණු 134 කට බිඳ වැටී තිබිණ. එහෙත් ක්‍රිස් මොරිස් සමග එක්ව ලකුණු 74 ක සම්බන්ධතාවක් ගොඩනැංවූ ෆෆ් ඩු’ප්ලෙසි ඇන්ඩිල් පෙලුක්වායෝ සමග එක්ව තවත් ලකණු 56 ක් එක්කරමින් දකුණු අප්‍රිකානු පිල ඉදිරියට ගෙන ගියේය. තරගයෙන් අනතුරුව දකුණු අප්‍රිකානු නායකයා කීවේ තමන්ට ලකුණු 50 ත් 70 ත් අතර ප්‍රමාණයක් මදිවූ බවයි."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී හොරණ තක්ෂිලා විද්‍යාලයට එරෙහිව කඩුලු 10 ක ජයක් හිමිකර ගැනීමට බලපිටිය රේවත විද්‍යාලය සමත්විය. මෙම තරගය බලපිටිය පුහුණු විද්‍යාලීය ක්‍රීඩාංගණයේදී පැවැත්විණි. \r\nඅවිශ්ක දිල්ශාන් සහ ගිම්හාන් ධනුෂ්ක අර්ධ ශතක රැස්කරමින් පිත්තෙන් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී සඳලංකා මධ්‍ය මහා විද්‍යාලයට එරෙහිව කඩුලු 7 ක ජයක් ලබාගැනීමට යාපනය ශාන්ත පැට්‍රික් විද්‍යාලය සමත්විය.\r\nමෙම තරගය සඳලංකා මධ්‍ය මහා විද්‍යාලීය ක්‍රීඩාංගණයේදී පැවැත්විණි.\r\n යාපනය ශාන්ත පැටි්‍රක් විද්‍යාල ජේ.අනෝජන් නොදැවී ලකුණු 98 ක් රැස්කරමින් පිත්තෙන් දස්කම් දැක්වූ අතර සඳලංකා මධ්‍ය මහා විද්‍යාලයේ ඉඳුවර විජේතිලක කඩුලු 8 ක් දවාගනිමින් පන්දුවෙන් දස්කම් දැක්වීය."
    },
    {
        "content": ""
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී පිළියන්දල මධ්‍ය මහා විද්‍යාලයට එරෙහිව ලකුණු 203 ක ජයක් හිමිකර ගැනීමට කොළඹ රාජකීය විද්‍යාලය සමත්විය. මෙම තරගය කොළඹ රාජකීය විද්‍යාලීය ක්‍රීඩාංගණයේදී පැවැත්විණි.\r\nකොළඹ රාජකීය විද්‍යාලයේ තෙමිඳු සේනාරත්න (නොදැවී 66) සහ භාග්‍ය දිසානායක (53) අර්ධ ශතක ලබාගැනීමට සමත්වූ අතර මනුල පෙරේරා ලකුණු 12 කට කඩුලු 5 ක් දවාගනිමින් පන්දුවෙන් දස්කම් දැක්වීය.\r\nපිළියන්දල මැදි විදුහලේ සඳුන් තත්සර ලකුණු 30 කට කඩුලු 6 ක් දවාගැනීමට සමත්විය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී පන්නිපිටිය ක්‍රිස්ට් කිංග් විද්‍යාලයට එරෙහිව ඉනිමක ජයක් හිමිකර ගැනීමට නුගේගොඩ ශාන්ත ජෝන් විද්‍යාලය සමත්විය. මෙම තරගය රත්මලාන ජල සම්පාදන ක්‍රීඩාංගණයේදී පැවැත්විණි.\r\nනුගේගොඩ ශාන්ත ජෝන් විද්‍යාලයේ සඳුශාන් චමෝද්‍ය (109) සහ මිතිල පූර්ණජිත් (100) ශතක රැස්කරමින් පිත්තෙන් දස්කම් දැක්වූ අතර නිකිල පූර්ණජිත් ලකුණු 61 කට කඩුලු 10 ක් දවාගනිමින් පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී කෝට්ටේ ආනන්ද ශාස්ත්‍රාලයට එරෙහිව ඉනිමක සහ ලකුණු 120 ක ජයක් හිමිකර ගැනීමට අම්බලන්ගොඩ ශ්‍රී දේවානන්ද විද්‍යාලය සමත්විය. මෙම තරගය දී කෝට්ටේ ආනන්ද ශාස්ත්‍රාලීය ක්‍රීඩාංගණයේදී පැවැත්විණි.\r\nනිමේෂ් ද සිල්වා අර්ධ ශතකයක් සහ කඩුලු 8 ක් දවාගනිමින් තුන් ඉරියව් දස්කම් දැක්වූ අතර දසුන් ද සිල්වා අර්ධ ශතකයක් සහ කවිඳු රාජපක්ෂ කඩුලු 6 ක් දවාගනිමින් අම්බලන්ගොඩ ශ්‍රී දේවානන්ද විද්‍යාලය වෙනුවෙන් දස්කම් දැක්වූහ.\r\nතිමර මල්ෂාන් කඩුලු 6 ක් දවාගනිමින් කෝට්ටේ ආනන්ද ශාස්ත්‍රාලය වෙනුවෙන් පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී මහනුවර ශාන්ත සිල්වෙස්ටර් විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ ආනන්ද විද්‍යාලය සමත්විය. මෙම තරගය කොළඹ ආනන්ද විද්‍යාලීය ක්‍රීඩාංගණයේදී පැවැත්විණි.\r\nකොළඹ ආනන්ද විද්‍යාලයේ දුශාන් හෙට්ටිගේ (102) ශතකයක්ද කමේෂ් නිර්මාල් (88) සහ අසෙල් සිගේරා (67) අර්ධ ශතක රැස්කරමින් පිත්තෙන් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කුළීගොඩ මාදම්ප මධ්‍ය මහා විද්‍යාලයට එරෙහිව ලකුණු 165 ක ජයක් හිමිකර ගැනීමට කොළඹ වේළුවන විද්‍යාලය සමත්විය. මෙම තරගය ශ්‍රීමත් එදිරිවීර සරත්චන්ද්‍ර ක්‍රීඩාංගණයේදී පැවැත්විණි.\r\nකොළඹ වේළුවන විද්‍යාලයේ රිශික සංකල්ප සහ කුළීගොඩ මාදම්ප මධ්‍ය මහා විද්‍යාලයේ මල්ෂ තරුපති කඩුලු 12  බැගින් දවාගනිමින් පන්දුවෙන් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී දෙහිවල මධ්‍ය මහා විද්‍යාලයට එරෙහිව ඉනිමක සහ ලකුණු 34 ක ජයක් හිමිකර ගැනීමට කළුතර සිරිකුරුස විද්‍යාලය සමත්විය. මෙම තරගය මග්ගොන සරේ විලේජ් ක්‍රීඩාංගණයේදී පැවැත්විණි.\r\nකළුතර සිරිකුරුස විද්‍යාලයේ මලින්ද ජයෝද් නොදැවී ලකුණු 151 ක් රැස්කරමින් පිත්තෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ ඩි.එස්.සේනානායක විද්‍යාලයට එරෙහිව පළමු ඉනිමේ ජයක් හිමිකර ගැනීමට මොරටුව ශාන්ත සෙබස්තියන් විද්‍යාලය සමත්විය. මෙම තරගය මත්තේගොඩ යුදහමුදා ක්‍රීඩාංගණයේදී පැවැත්විණි.\r\nජනිෂ්ක පෙරේරා, ශනල් ප්‍රනාන්දු සහ තරූෂ ප්‍රනාන්දු අර්ධ ශතක රැස්කරමින් පිත්තෙන් දස්කම් දැක්වූ අතර විනුජ රණසිංහ කඩුලු 4 ක් දවාගනින් පන්දුවෙන් දස්කම් දැක්වීය."
    },
    {
        "content": "ශ්‍රී ලංකා පිලේ විස්සයි-20 තුන් ඉරියව් ක්‍රීඩකයා වන සීකුගේ ප්‍රසන්න මීළඟ ගිම්හානය සඳහාත් එංගලන්තයේ නොදම්ප්ටන්ෂයර් පිලට බඳවාගෙන තිබේ. එංගලන්තයේදී පැවැත්වෙන ‘නැට්වෙස්ට්’ කුසලාන විස්සයි-20 තරගාවලිය සඳහා සීකුගේ ක්‍රීඩා කරන දෙවැනි අවස්ථාව මෙයයි.\r\nවසර 2016 දී සීකුගේ ප්‍රසන්න නොදම්ප්ටන්ෂයර් පිල වෙනුවෙන් තරග 10 ක් ක්‍රීඩා කළ අතර එවර නොදම්ප්ටන්ෂයර් පිල විස්සයි-20 කුසලානය දිනාගත්තේය. නොදම්ප්ටන්ෂයර් පිලේ මෙවර තරගාවලිය ආරම්භ වන්නේ ජූලි මස 4 වැනිදා ලීස්ටර්ෂයර් පිලට එරෙහිව පැවැත්වෙන තරගයෙනි.\r\n“2018 තරගවාරය සඳහා සීකුගේ අපිත් එක්ක සිටින එක ගැන ඉතාමත් ෂතුටු වෙනවා. විස්සයි-20 තරග සඳහා හොඳ තත්ත්වයේ පා දඟ පන්දු යවන්නකු කණ්ඩායමේ සිටින එක ඉතාමත් වැදගත්” යයි නොදම්ප්ටන්ෂයර් පිලේ ප්‍රධාන පුහුණුකරු ඬේවිඞ් රිප්ලි මහතා පැවසීය.\r\nසියලුම ආකාරයේ විස්සයි-20 තරග වලදී ලකුණු 1114 ක් රැස්කරගෙන ඇති සීකුගේ ප්‍රසන්න කඩුලු 78 ක් දවාගෙන තිබේ."
    },
    {
        "content": "ශ්‍රී ලංකා පන්දු යවන්නෝ සහ පන්දු රකින්නෝ තම තමන්ගේ රාජකාරිය නිසියාකාරව ඉටුකිරීම නිසා චිතගොන්හි සහූර් අහමඞ් චෞද්රි ක්‍රීඩාංගණයේදී අද (03 වැනිදා) පැවැත්වෙන පළමු ටෙස්ට් තරගය සිවුවැනි දිනට නතර කරනවිට දෙවැනි ඉනිම සදහා පන්දුවට පහරදෙමින් සිටින බංග්ලාදේශය ලකුණු 81 කට කඩුලු 3 ක් අහිමිකර ගත්තේය.\r\nමොමිනුල් හක් ලකුණු 18 ක් රැස්කරමින් නොදැවී කඩුල්ලේ රැඳී සිටින අතර ශ්‍රී ලංකාව පළමු ඉනිමේදී රැස්කළ ලකුණු සංඛ්‍යාවට වඩා තවත් ලකුණු 119 ක් පසුපසින් සිටින්නේය. හෙට තරගයේ පස්වැනි සහ අවසන් දිනය වන අතර තරගය ජය පරාජයෙන් තොරව අවසන් කරගැනීමට නම් අතැති කඩුලු 7 ආරක්ෂා කරගනිමින් හෙට දිනයේදී ඕවර 90 ක් කඩුල්ලේ රැඳී සිටීමට බංග්ලාදේශ පිත්කරුවන්ට සිදුවනු ඇත.\r\nඑක් අවස්ථාවක කිසිවකු නොදැවී ලකුණු 52 ක් රැස්කරමින් යහපත් තැනක සිටි බංග්ලාදේශය ඉම්රුල් කේයිස් දැවීයාමත් සමගින් ඉනිම කඩාවැටීම ආරම්භවිය. ශ්‍රී ලංකා පන්දු යවන්නන් හමුවේ තිබූ අභියෝගය වූයේ අද දිනය නිමාවීමට පෙර බංග්ලාදේශ පිතිකරුවන් කිහිපදෙනෙකු දවාගනිමින් පීඩනය ඔවුන්ට ලබාදී හෙට උදෑසන ඉන් ප්‍රයෝජන ගැනීමටය. එක් වේගපන්දු යවන්නෙක් සමගින් දඟ පන්දු යවන්නන් සිවුදෙනෙකු යොදාගත් ශ්‍රී ලංකා නායකයා බලාපොරොත්තු සාර්ථක කරගනිමින් අවශ්‍ය තැනට කණ්ඩායම රැගෙන යාමට සමත්විය.\r\nදිමුත් කරුණාරත්න හැර අනෙක් සියළුම පිතිකරුවන් ලකුණු අතරට පැමිණිම නිසා තේ පානයෙන් සුළු මොහොතකට පසුව පළමු ඉනිම අත්හිටවු ශ්‍රී ලංකාව කඩුලු 9 ක් දැවී ලකුණු 713 ක් රැස් කළේය. තේ පානය වනවිට කඩුලු 7 ක් දැවී ලකුණු 705 ක් රැස්කරගෙන සිටි ශ්‍රී ලංකාව තේ පානයෙන් පසුව ඕවර 2.3 ක් පන්දුවට පහරදී ඉනිම අත්හිටුවිය. එම කාළය තුළ ලකුණු 8 ක් ලබාගත්තද කඩුලු 2 ක් අහිමිවි ගිය අතර බංග්ලාදේශය පළමු ඉනිමේදී රැස්කළ ලකුණු සංඛ්‍යාවට වඩා ලකුණු 200 ක් ඉදිරියෙන් සිටිමට ශ්‍රී ලංකාව සමත්විය.\r\n2014 වසරේ ජනවාරි මාසයේදී බංග්ලාදේශයට එරෙහිව ඩකාහිදි ලකුණු 730 ක් රැස්කිරීමෙන් අනතුරුව ශ්‍රී ලංකාව ලකුණු 700 සිමාව පසුකළ පළමු අවස්ථාව මෙයවූ අතර චිතගොන්හි සහූර් අහමඞ් චෞද්රි ක්‍රීඩාංගණයේදී රැස්කළ ඉහළම ලකුණු සංඛ්‍යාවද වන්නේය.\r\nසිවුවැනි දිනයේදි තණතීරුව දඟපන්දු යවන්නන් වෙත සහයෝගය දක්වන ආකාරයක් දිස්වූ අතර මෙහෙදි හසන්ගේ පන්දුවක් හමුවේ ලිටන් දාස් අතට උඩපන්දුවක් දෙමින් දැවීයන විට පන්දු 230 කට මුහුණදුන් රොෂේන් හයේ පහරක් සහ හතරේ පහර හයක් සමගින් ලකුණු 109 ක් රැස්කර සිටියේය.\r\nසිය මංගල ටෙස්ට් ශතකය තමන් සහභාගීවූ තෙවැනි ඉනිමේදීම ලබාගත් රොෂේන් සිල්වා ඉන්දියාව සමගින් පැවැති මංගල තරගයේදී අර්ධ ශතකයක් ලබාගත්තේය. ලකුණක් ලබාසිටියදි මෙහෙදි හසන් යැවූ පන්දුවකට ස්ටම්ප් කිරීමකට හසුකර ගැනීමට තිබූ අවස්ථාව කඩුලු රකින ක්‍රීඩක ලිටන් දාස් අතින් ගිලිහියාම නිසා ඉන් නිසි ප්‍රයෝජන ගත් රොෂේන් සිල්වාට මංගල ටෙස්ට් ශතකය කරා යෑමට අවස්ථාව උදාවිය.\r\nරොෂේන් සිල්වා සහ දිනේෂ් චන්දිමාල් එක්ව සිවුවැනි කඩුල්ල සදහා ලකුණු 135 ක සම්බන්ධතාවය හේතුවෙන් ලකුණු 500 කඩයිම පසුකිරීමට ශ්‍රී ලංකාවට අවස්ථාව හිමිවිය.\r\nතයිජුල් ඉස්ලාම් එවූ පන්දුවකට ඉදිරි පාදය සහ පිත්ත යොමු කළද ඒ අතරින් පැමිණි පන්දුව කඩුල්ල සොයා යෑම නිසා ලකුණු 87 ක් රැස්කර සිටි දිනේෂ් චන්දිමාල්ගේ ඉනිම අවසන්විය. පන්දු 185 කට මුහුණ දෙමින් හතරේ පහර තුනක් සිය ඉනිමට එක්කර ගත් චන්දිමාල් පස්වැනි කඩුල්ල සදහා ලකුණු 63 ක සම්බන්ධතාවයක් නිරෝෂන් දික්වැල්ල සමගින් පැවැත්වීය.\r\nසිය 8 වැනි ටෙස්ට් අර්ධ ශතකය රැස්කළ නිරෝෂන් දික්වැල්ල දැවීයන විට පන්දු 61 කදී හතරේ පහර 9 ක් සමගින් ලකුණු 62 ක් රැස්කිරීමට සමත්විය. මේ වනතෙක් ටෙස්ට් ශතකයකට හිමිකම් කීමට දික්වැල්ලට අවස්ථාවක් හිමිනොවීය.\r\nඊයේ (2 වැනිදා) තරගය නතර කරනවිට කඩුලු 3 ක් දැවී ලකුණු 504 ක් රැස්කර සිටි ශ්‍රී ලංකාව අද දිවා ආහාරයට පෙර එක් කඩුල්ලක් අහිමිකර ගනිමින් ලකුණු 108 ක් රැස්කරගත් අතර දිවා ආහාරය සදහා තේ පානය අතර කාළය තුළ කඩුලු 3 ක් අහිමිකර ගනිමින් ලකුණු 93 ක් ලබාගත්තේය."
    },
    {
        "content": "ආරම්භක පිතිකරු මන්ජෝත් කල්රාගේ විශිෂ්ට ශතකය නිසා වයස 19 න් පහළ ලෝක කුසලාන තරගාවලියේ ශූරතාව දිනාගැනීමට ඉන්දියාව සමත් වූයේය. නවසීලන්තයේ මවුන්ට් මන්ගානුයි නුවර ‘බේ ඕවල්’ ක්‍රීඩාංගණයේදී අද (3 වැනිදා) පැවැති අවසන් මහ තරගයේදී ඕස්ටේ්‍රලියානු 19 න් පහළ කණ්ඩායම කඩුලු 8 කින් පරාජය කරමින් ඉන්දියානු යෞවනයෝ මෙම ජයග්‍රහණය අත්පත් කරගත්හ.\r\nඉන්දීය යොවුන් පිල ලෝක කුසලාන දිනාගත් සිවුවැනි අවස්ථාව මෙයයි.\r\nමේ වන විට අන්තර්ජාතික ක්‍රිකට් (ජ්‍යෙෂ්ඨ කණ්ඩායම්) ශ්‍රේණිගත කිරීම් අනුව ටෙස්ට් සහ එක්දින අන්තර්ජාතික තරග වලදී අංක 1 හිමි කණ්ඩායම වන ඉන්දියාව විස්සයි-20 ක්‍රිකට් තරග වලදී 3 වැනි ස්ථානයේ සිටී.\r\nඕස්ටේ්‍රලියානු 19 න් පහළ පිල ලකුණු 216 කට දැවී ගිය අතර ඉන්දීය 19 න් පහළ කණ්ඩායම කඩුලු 2 ක් පමණක් දැවී ලකුණු 220 ක් ලබාගන්නා විට තරගයේ ඕවර 11.1 ක් ඉතිරිව තිබිණ.\r\nආරම්භක පිතිකරුවාගේ ශතකය හතරේ පහර 8 කින් සහ හයේ පහර 3 කින් සමන්විත වූ අතර කඩුලු රකින පිතිකරු හර්වික් දේසායිගෙන් ඔහුට හොඳ සහයෝගයක් ලැබිණ. දේසායිගේ පිත්තෙන් පන්දුව හතරේ සීමාවට යැවීමත්  සමගින් ඉන්දියානු යෞවනයෝ කුසලානයේ හිමිකරුවෝ වූහ. දෙදෙනා අතර පැවැති සම්බන්ධතාව ලකුණු 89 කි.\r\n“මගේ හිතේ තියෙන දේවල් මොනවාද කියලා මට දැන් කියන්න තේරෙන්නේ නෑ” ඉන්දීය යොවුන් කණ්ඩායමේ නායක ප්‍රීතිව් ෂෝ තරගයෙන් අනතුරුව පැවසීය.\r\n“ඒක අවසන් මහ තරගයක්. ඒ වගේ තරගයකදී මන්ජෝත්ගේ ශතකය අති විශිෂ්ටයි.....(ෂුබ්මන්) ගිල්ගේ පන්දුවට පහර දීමත් හොඳයි. ඒත් වේග පන්දු යවන්නන් වූ (ෂිවම්) මාවි සහ කමලේෂ් දෙන්නාම තරගාවලිය පුරාම ඉතාමත් හොඳින් ක්‍රීඩා කළා යයිද ඉන්දීය යොවුන් පිලේ නායකයා පැවසීය.\r\nමෙම තරගාවලිය පුරාම ඉන්දීය යොවුන් පන්දු යවන්නන්ගේ ආදිපත්‍යය කැපී පෙනුණු අතර කිසිම කණ්ඩායමකට ඉන්දීය පිල හමුවේ ලකුණු 228 ඉක්මවා යා නොහැකි විය. තරගාවලියේ පළමු තරගයේ සිටම ඉන්දීය යොවුන් පිලට එරෙහිව ප්‍රතිවාදීන් ලකුණු ලබාගත්තේ 228 (ඕස්ට්‍රේලියාව), 64 (පැපුවා නිව් ගිනියාව), 154 (සිම්බාබ්වේ), 134 (බංග්ලාදේශය), 69 (පාකිස්තානය) සහ 216 (ඕස්ටේ්‍රලියාව) ලෙසිනි.\r\nඅද පැවැති අවසන් මහ තරගයේදී ආරම්භක පිතිකරුවන් දෙදෙනා වූ ජැක් එඞ්වඞ් සහ මැක්ස් බ්‍රයන්ට් ඕවර 5 කදී ලකුණු 30 ක් ලබාගත්තත් ජැක් ඒඞ්වඞ්ගේ දැවී යාමෙන් පසුව ලකුණු 164 කදී ඉතිරි කඩුලු 9ම බිඳ වැටිණ.\r\nපන්දු 102 කට මුහුණ දෙමින් හතරේ පහර 6 ක්ද සමග ලකුණු 72 ක් ලබාගත් ජොනතන් මර්ලෝට වැඩි යමක් කළ නොහැකි විය. මර්ලෝ සහ පාරම් උපාල් දෙදෙනා ඕස්ටේ්‍රලියානු යොවුන් පිල වෙනුවෙන් ලකුණු 75 ක සම්බන්ධතාවක් ගොඩනැංවූ නමුත් ඒ වෙනුවෙන් ඕවර 17 ක් වැයවීම කණ්ඩායමට බෙහෙවින් අවාසිදායක විය.\r\nඕස්ටේ්‍රලියානු ලකුණු වේගය පහත දැමීමට වගකිවයුත්තන් වූයේ ඉෂාන් පෝරෙල් සහ වමතින් දඟ පන්දු යැවූ ෂිවා සිං දෙදෙනායි."
    },
    {
        "content": "ශ්‍රී ලංකාව සහ බංග්ලාදේශය අතර චිතගොන්හි සහූර් අහමඞ් චෞද්රි ක්‍රීඩාංගණයේදී පැවැති පළමු ටෙස්ට් තරගය ජය පරාජයෙන් තොරව අද (04 වැනිදා) අවසන්විය. තරගයේ විසඳුමක් පේන තෙක් මානයේ නොතිබීම නිසා කණ්ඩායම් දෙකේ නායකයන්ගේ කැමැත්ත මත තරගය අවසන් කිරීමට විනිසුරුවෝ තීරණය කළහ.\r\nතරගය නිමාවන විට පන්දුවට පහරදෙමින් සිටි බංග්ලාදේශය දෙවැනි ඉනිම සදහා කඩුලු 5 ක් දැවී ලකුණු 307 ක් රැස්කිරීමට සමත්විය. ශ්‍රී ලංකාව පළමු ඉනිමේදි රැස්කළ ලකුණු සංඛ්‍යාවට වඩා ලකුණු 200 ක් පසුපසින් සිට දෙවැනි ඉනිම ඇරඹූ බංග්ලාදේශය තරගය නිමාවන විට කඩුලු 5 ක් අතැතිව ශ්‍රී ලංකාවට වඩා ලකුණු 107 ක් ඉදිරියෙන් පසුවිය.\r\nපිට පිට කඩුලු දැවීයාම හේතුවෙන් කඩා වැටුණු බංග්ලාදේශ ඉනිම ගොඩනගමින් ශ්‍රී ලංකා පන්දු යවන්නන්ට මහත් හිසරදයක්වූ මොමිනුල් හක් ලකුණු 105 ක් රැස්කර සිටියදි දවාගැනීමට ධනංජය ද සිල්වා සමත්විය. දිමුත් කරුණාරත්න අතට උඩපන්දුවක් දෙමින් දැවීයන විට පන්දු 174 කට මුහුණදී සිටි මොමිනුල් හක් හයේ පහර දෙකක් සහ හතරේ පහර පහක් සිය ඉනිමට එක්කරගෙන සිටියේය.\r\nපළමු ඉනිමේදී ලකුණු 176 ක් සහ දෙවැනි ඉනිමේදී ලකුණු 105 ක් සමගින් ලකුණු 281 ක් රැස්කරගත් මොමිනුල් හක් බංග්ලාදේශය වෙනුවෙන් ටෙස්ට් තරගයකදී වැඩිම ලකුණු රැස්කළ පිතිකරුවා බවට පත්විය. මින් පෙර පාකිස්තානයට එරෙහිව ලකුණු 231 රැස්කළ ටමීම් ඉක්බාල් (25 සහ 206) බංග්ලාදේශය වෙනුවෙන් ටෙස්ට් තරගයකදී වැඩිම ලකුණු රැස්කළ පිතිකරුවා බවට පත්ව සිටියේය.\r\n2000 වසරේ ටෙස්ට් වරම් හිමිකරගත් බංග්ලාදේශය වෙනුවෙන් වසර 18 ක් ගතවනතෙක් ඉනිම දෙකෙහිදි ශතක හිමිකර ගැනීමට කිසිදු පිතිකරුවකුට නොහැකිවූ අතර මෙම තරගයේ ඉනිම දෙකෙහිදි ශතක ලබාගත් මොමිනුල් හක් මේ දස්කම් සිදුකළ පළමු පිතිකරුවා බවට පත්විය.\r\nමංගල ටෙස්ට් ශතකය ලබාගැනීමට තිබූ අවස්ථාව ඩිල්රුවන් පෙරේරාගේ දක්ෂ උඩපන්දු රැකීම හමුවේ ලිටන් දාස්ගෙන් අහිමිව ගියේය. රංගන හේරත් දැමූ පන්දුවකට ඉදිරියට පැන පහරක් ගැසූ ලිටන් දාස් හයකින් ශතකය සැමරීමට උත්සහ කළද නොසිතූ අයුරින් ඉහළ නැගි පන්දුව ඩිල්රුවන් පෙරේරා පසුපසට දිවවිත් රැකගැනීමත් සමගින් ඔහුගේ ඉනිම ලකුණු 94 කට අවසන් විය. පන්දු 182 කට මුහුණදුන් ලිටන් දාස් හතරේ පහර 11 ක් සමගින් ලබාගත්තේ ඔහුගේ සිවුවැනි ටෙස්ට් අර්ධ ශතකය වන අතර ඔහු ඉනිමක රැස්කළ වැඩිම ලකුණු සංඛ්‍යාවද වන්නේය.\r\nසිවුවැනි දිනට ඊයේ (3 වැනිදා) තරගය නතර කරනවිට ලකුණු 81 කට කඩුලු 3 ක් අහිමිකරගෙන සිටි බංග්ලාදේශය අද දිවා ආහාරය වනවිට පළමු භාගය සදහා කිසිවකු නොදැවී ලකුණු 106 ක් රැස්කර සිටි අතර දිවා ආහාරය සහ තේ පානය අතර කාළය තුළ කඩුලු 2 ක් අහිමිකර ගනිමින් ලකුණු 94 ක් රැස්කිරිමට ඔවුන් සමත්වූහ.\r\nතරගය ආරම්භයේදී සිවුවැනි සහ අවසන් දිනයන්හි තණතීරුව දඟපන්දු යවන්නන් සදහා යෝග්‍ය වනු ඇතැයි සියලුදෙනාගේ මතය වුවද දඟ පන්දු යවන්නන් සදහා තණතීරුව සහයෝගයක් දක්වන ආකාරයක් දැක ගැනීමට නොහැකිවිය.\r\nවේගපන්දු යවන්නන් දෙදෙනෙකු සහ දඟපන්දු යවන්නන් පස්දෙනෙකු යොදා ගැනීමට ශ්‍රී ලංකා නායකයා තීරණය කළද දවාගැනිමට හැකිවූයේ කඩුලු පහකි. ඉන් කඩුලු 3 ක් ඊයේ දවාගත් අතර අද දිනයේදී දවාගැනිමට හැකිවූයේ කඩුලු 2 ක් පමණි. රංගන හේරත්ට කඩුලු දෙකක් සහ ධනංජය ද සිල්වා, ඩිල්රුවන් පෙරේරා සහ ලක්ෂාන් සඳකැන් අතර එක් කඩුල්ල බැගින් බෙදී ගියහ."
    },
    {
        "content": ""
    },
    {
        "content": "අන්තර් සමාජ පළමු පෙළ ලීග් ක්‍රිකට් තරගාවලියේ සුපිරි කණ්ඩායම් අට අතර පැවැත්වෙන තරග වටයේ ඊයේ (03 වැනිදා) අවසන්වූ තරග දෙකකදි එන්.සී.සී. කණ්ඩායමට එරෙහිව එස්.එස්.සී. කණ්ඩායමත්, රාගම කණ්ඩායමට එරෙහිව වරාය අධිකාරිය කණ්ඩායමත් ජයග්‍රහණ වාර්තා කිරීමට සමත්වූහ.\r\nමෙම සති අන්තයේ පැවැති තවත් තරග දෙකක් පෙරේදා (2 වැනිදා) අවසන්වූ අතර සැරසන්ස් කණ්ඩායමට එරෙහිව බී.ආර්.සී. කණ්ඩායමත්, කෝල්ට්ස් කණ්ඩායමට එරෙහිව හලාවත මේරියන්ස් කණ්ඩායම් ජයග්‍රහණ වාර්තා කළහ.\r\nඇන්ජලෝ පෙරේරා (එන්.සී.සී), මිනෝද් භානුක (එස්.එස්.සී) සහ ගයාන් මනීෂාන් (වරාය අධිකාරිය) අවසන්වූ සති අන්තයේදී ශතක රැස්කරමින් පිත්තෙන් දස්කම් දැක්වූ අතර සචිත්‍ර සේනානායක (එස්.එස්.සී), චානක කොමසුරූ සහ මදුක් ලියනපතිරණගේ (වරාය අධිකාරිය), සචිත්‍ර පෙරේරා (සැරසන්ස්), චාමිකර එදිරිසිංහ (බී.ආර්.සී), මාලින්ද පුෂ්පකුමාර (හලාවත මේරියන්ස්) සහ ප්‍රභාත් ජයසූරිය (කෝල්ට්ස්) කඩුලු 5 බැගින් දවාගත් අතර ලසිත් ඇඹුල්දෙණිය (එන්.සී.සී) ඉනිම දෙකෙහිදීම කඩුලු 5 බැගින් දවාගනිමින් පන්දුවෙන් දස්කම් දැක්වීය.\r\nසැරසන්ස් කණ්ඩායමේ මොහොමඞ් ජලීල් (90) සහ හලාවත මේරියන්ස් කණ්ඩායමේ ශෙහාන් ජයසූරිය (95) මෙම සති අන්තයේදී ශතකය පෙනි පෙනී දැවී ගිය අවාසනාවන්ත පිතිකරුවෝ වූහ."
    },
    {
        "content": "සත්කාරක දකුණු අප්‍රිකානු කණ්ඩායමට එරෙහිව සෙන්චූරියන්හිදී ඊයේ (4 වැනිදා) පැවැති දෙවැනි එක්දින තරගයෙන් කඩුලු 9 ක පහසු ජයක් අත්කර ගැනීමට සංචාරක ඉන්දීය කණ්ඩායම සමත් විය. එම ජයත් සමගින් තරග 6 කින් සමන්විත එක්දින තරගාවලිය 2-0 ක් ලෙස පෙරමුණ ගැනීමටද ඉන්දීයාව සමත් විය.\r\nජයග්‍රහණය සඳහා ලකුණු 119 ක පහසු ඉලක්කයක් හඹාගිය ඉන්දීය ක්‍රීඩකයෝ ඕවර 20.3 ක් අවසානයේ කඩුල්ලක් පමණක් දැවී එම ඉලක්කය පසුකර ගියේය. දෙවැනි කඩුල්ල වෙනුවෙන් පන්දු 100 කදී ලකුණු 93 ක නොබිඳුණ සම්බන්ධතාවක් ගොඩනැගූ ශිකර් ධවාන් (නොදැවී 51) සහ නායක විරාට් කෝලි (නොදැවී 46) ඉන්දීය කණ්ඩායමේ ජයග්‍රහණය ඉක්මන් කළහ.\r\nපන්දු 51 කට මුහුණදුන් ධවාන් සිය 24 වැනි එක්දින අර්ධ ශතකය හතරේ පහර 9 කින් අලංකාර කළ අතර පන්දු 50 කදී වාර්තා වූ කෝලිගේ ඉනිමට හයේ පහරක් සහ හතරේ පහර 4 ක් ඇතුළත් විය. හයේ පහරක් සහ හතරේ පහර 2 ක් සමගින් ලකුණු 15 ක් ලබා සිටියදී කගිසෝ රබාඩාගේ පන්දුවක් හමුවේ මෝනි මෝකල් අතට උඩ පන්දුවක් දෙමින් ඉන්දීය ඉනිමේ පළමු කඩුල්ල ලෙස රෝහිත් ශර්මා දැවී ගියේය.\r\nපළමුවෙන් පන්දුවට පහරදුන් දකුණු අප්‍රිකානු කණ්ඩායම ඕවර 32.2 ක් අවසානයේ ලකුණු 118 කට සීමා කිරීමට යුස්වින්දර් චාහල් ප්‍රමුඛ ඉන්දීය පන්දු යවන්නෝ සමත් වූහ. දක්ෂ පන්දු යැවීමක නිරත වූ චාහල් ලකුණු 22 කට කඩුලු 5 ක් දවාගනිමින් දකුණු අප්‍රිකානු ඉනිම සුනුවිසුණු කර දැමූ අතර ඒ සඳහා ඔහුට අනගි සහායක් දුන් කුල්දීප් යාදව් ලකුණු 20 කට කඩුලු 3 ක් දවාගත්තේය.\r\nදකුණු අප්‍රිකානු කණ්ඩායම වෙනුවෙන් ජේ.පී. ඩුමිනි හතරේ පහර 2 ක් සමග ලකුණු 25 ක්ද, ඛායා සෙන්ඩෝ හතරේ පහර 2 ක් සමග ලකුණු 25 ක්ද රැස්කළ අතර හෂීම් අම්ලා ලකුණු 23 ක් රැස්කළේ හතරේ පහර 4 ක් සමගිනි."
    },
    {
        "content": "ශ්‍රී ලංකාවට එරෙහිව ඩකාහිදී පැවැත්වෙන දෙවැනි ටෙස්ට් තරගයටත් ක්‍රීඩා කිරීමේ අවස්ථාව බංග්ලාදේශ නායක සකිබ් අල් හසන්ගෙන් ගිළිහී ගොස් තිබේ. සකිබ් අල් හසන් වෙනුවට පිතිකරු ශබීර් රහමන් දෙවැනි ටෙස්ට් තරගය සඳහා බංග්ලාදේශ සංචිතයට කැඳවනු ලැබ ඇත. සකිබ් නොමැති බැවින් මහමදුල්ලා රියාද් විසින් කණ්ඩායම මෙහෙයවනු ලබනු ඇත.\r\nමෙම තරගය බ්‍රහස්පතින්දා (8 වැනිදා) බංග්ලාදේශයේ අගනුවර වන ඩකාහි ශ්රී බංග්ලා ජාතික ක්‍රීඩාංගණයේදී ආරම්භ වෙයි.\r\nරොකට් කුසලාන වෙනුවෙන් පැවැති තුන්කොන් තරගාවලියේ අවසන් මහ තරගයේදී පන්දු රකිමින් සිටි සකිබ් අල් හසන් බිම වැටීමෙන් ඔහුගේ අඟිල්ලක් තුවාල කරගත්තේය. ඒ හේතුවෙන් චිතගොංහිදී පැවැති පළමු වැනි ටෙස්ට් තරගයට ක්‍රීඩා කිරීමේ අවස්ථාවත් සකිබ් අල් හසන්ගෙන් ගිළිහී ගියේය.\r\nසකිබ් අල් හසන් වෙනුවට පැමිණි ශබීර් රහමන් ටෙස්ට් තරග 10 කදී ලකුණු 480 ක් රැස්කර සිටින ක්‍රීඩකයෙකි. ඔහුගේ ටෙස්ට් ඉනිමක සාමාන්‍යය 26.66 කි එහෙත් එක්දින තරගාවලියේදී ලකුණු අතර නොසිටීම හේතුවෙන් ශබීර්ට පළමු ටෙස්ට් තරගයේදී ස්ථානය අහිමි විය.\r\n“ඩකා තණතීරුව චිතගොං වගේ නෙමෙයි. ඊට හාත්පසින්ම වෙනස්. ඒ නිසා අපි තවත් පිතිකරුවෙක් කණ්ඩායමට එක්කළා” යයි බංග්ලාදේශයේ තේරීම් කමිටු ප්‍රධානී මින්හාජුල් ආබ්දීන් මහතා පැවසීය.\r\nකෙසේ වෙතත් පළමු ටෙස්ට් තරගය සඳහා සංචිතයේ සිටි වමත් දඟ පන්දු යවන්නා වන සුන්සමුල් ඉස්ලාම් සහ වේග පන්දු යවන රුබෙල් හොසේන් ඉවත් කර තිබේ. ප්‍රවීන දඟ පන්දු යවන්කු වන අබ්දුර් රසාක් සහ තවමත් ටෙස්ට් වරම් නොලද නයීම් හසන් තවමත් සංචිතයේ සිටිති.\r\nපළමු ටෙස්ට් තරගයේදී ඕවර 45 ක් යැවූ සුන්සමුල් ඉස්ලාම් ඕවර 45 ක් යවමින් ලකුණු 153 ක් ලබාගත් නමුත් ඔහුට දවාගත හැකිවූයේ කඩුල්ලක් පමණි.\r\nබංග්ලාදේශ සංචිතය\r\nමහමදුල්ලා රියාද් (නායක), ටමීම් ඉක්බාල්, ලිටන් දාස් (කඩුලු රකින්නා), මුෂ්ෆිකුර් රහීම්, මොමිනුල් හක්, ඉම්රුල් කේයිස්, මොසඩක් හොසේන්, තයිජුල් ඉස්ලාම්, මුස්ටෆිසුර් රෙහ්මාන්, මෙහෙදි හසන්, කම්රුල් ඉස්ලාම්, ශබීර් රහමන්, අබ්දුර් රසාක්, නයීම් හසන් සහ තන්බීර් හයිදර්"
    },
    {
        "content": "ඉන්දියාව සහ දකුණු අප්‍රිකාව අතර තුන්වැනි එක්දින තරගය ආරම්භවීමට ඔන්න මෙන්න තිබියදී දකුණු අප්‍රිකානු පිලේ කඩුලු රකින්නා වන ක්වින්ටින් ඩි’කොක් තුවාලකරුවන්ගේ ලයිස්තුවට එක්වී තිබේ.\r\nදෙරට අතර පැවැත්වෙන තරග 6 කින් සමන්විත එක්දින තරගාවලයේ පළමු තරග දෙකම ජයගත් ඉන්දියාව මේ වන විට 2-0 ක් ලෙසින් තරගාවලියේ පෙරමුණ ගෙන සිටී.\r\nඉන්දියාවට එරෙහිව පැවැති ටෙස්ට් තරගාවලිය ජයගත් නමුත් එක්දින තරගාවලිය ආරම්භයේ සිටම දකුණු අප්‍රිකානු පිලට අකරතැබ්බයන්ට මුහුණදීමට සිදුවිය. පළමු තරගයට පෙර ඒ. බී. ඩිවිලියර්ස් තුවාල ලැබූ අතර දෙවැනි තරගයට පෙර ෆෆ් ඩුප්ලෙසි ආබාධයකට ලක්වූයේය. දැන් තුන්වැනි තරගයට පෙර ක්වින්ටින් ඩි’කොක් තුවාලකරුවන්ගේ ලයිස්තුවට එක්වී සිටී.\r\nවම් අතේ මැණික්කටුව ආසන්නයේ ඇතිවූ ආබාධයක් නිසා එක්දින තරගාවලියේ ඉතිරි තරග 4 මෙන්ම විස්සයි-20 තරගාවලියද ක්වින්ටින්ට අහිමි වෙයි. වෛද්‍ය නිර්දේශ අනුව ඔහුට සති 4 ක විවේකයක් අවශ්‍ය වන හෙයින් මාර්තු මස 1 වැනිදා සිට ඕස්ට්‍රේලියාවට එරෙහිව පැවැත්වෙන ටෙස්ට් තරගාවලියේ මූල් කොටසද ඔහුට අහිමි වීමේ අවදානමක් තිබේ.\r\nහෙන්රික් ලාසන් දකුණු අප්‍රිකානු සංචිතයේ සිටින එකම අතිරේක කඩුලු රකින්නාය. තවමත් එක්දින වරම් ලබා නැති ලාසන් 7 වැනිදා කේප්ටවුන්හිදී පැවැත්වෙන තරගයේදී එක්දින වරම් ලැබීමට සූදානමින් සිටී.\r\nඩි’කොක් තුවාල ලැබීම තවත් අතකින් දකුණු අප්‍රිකානුවන්ට වෙස්වලාගත් ආශිර්වාදයක්ද විය හැකිය. මක්නිසාද යත් ඉන්දියානුවන් හමුවේ ක්වින්ටින් ඩි’කොක් දිගින් දිගටම අසාර්ථක වූ බැවිනි. ඉන්දීය පිල හමුවේ ටෙස්ට් තරග තුනේ ඉනිම 6 කදීත්, එක්දින තරග 2 කදීත් එකම අර්ධ ශතකයක් හෝ ලබාගැනීමට ඩි’කොක් අපොහොසත් විය."
    },
    {
        "content": "ශ්‍රී ලංකා ක්‍රිකට් කණ්ඩායමේ සීමිත ඕවර නායක ඇන්ජලෝ මැතිව්ස්ගේ පාදයේ මස්පිඬුවේ ඇතිවී තිබෙන ආබාධය සම්පූර්ණයෙන්ම සුව වී නැති බැවින් බංග්ලාදේශයට එරෙහිව පැවැත්වෙන විස්සයි-20 තරග දෙකටම ක්‍රීඩා කිරීමේ අවස්ථාවත් ඔහුට අහිමි වී තිබේ. මෙම තරග දෙක මේ මස 15 සහ 18 දිනවලදී බංග්ලාදේශයේ ඩකා සහ ෂිලාත් නගර වලදී පැවැත්වීමට නියමිතය.\r\nලබන මාසයේදී ශ්‍රී ලංකාවේ පැවැත්වීමට නියමිත ‘නිදහස් කුසලාන’ තුන්කොන් තරගාවලිය සඳහා ඇන්ජලෝ මැතිව්ස්ගේ සේවය අත්‍යවශ්‍ය වන බැවින් විස්සයි-20 තරග දෙකක් සඳහා පමණක් ඔහු කඩිමුඩියේ පිට්ටනියට යවා අවදානමකට මුහුණ දීමේ තේරුමක් නැති බව ශ්‍රී ලංකා ක්‍රිකට් තේරීම් කමිටු සභාපති ග්‍රැහැම් ලැබ්රෝයි මහතා පැවසීය.\r\nපාදයේ කලව පිටුපස ආබාධයත් බත්කෙණ්ඩ ආබාධයත් නිසා 2017 වසර පුරාම තරග ගණනාවකට සහභාගි විය නොහැකි වූ ශ්‍රී ලංකා පිලේ හිටපු නායකයා නැවතත් නායකත්වයට පත්වීමෙන් පසුව කණ්ඩායම සමගින් බංග්ලාදේශයට ගියද ඔහුට සහභාගි විය හැකිවූයේ එකම තරගයකට පමණි.\r\nසීමිත ඕවර (විස්සයි-20 සහ එක්දින) තරග සඳහා ශ්‍රී ලංකා කණ්ඩායමට ස්ථාවර නායකයකු සොයද්දී ඒකමතික තේරීම වූයේ ඇන්ජලෝ මැතිව්ස්ය. ඔහු දිගින් දිගටම ආබාධවලට ලක්වීම සම්බන්ධයෙන් එහිදීත් සාකච්ඡා කෙරුණ නමුත් අවසානයේදී 2019 ලෝක කුසලාන තරගාවලිය දක්වා ශ්‍රී ලංකා එක්දින කණ්ඩායමේ නිත්‍ය නායකයා ලෙසින් ඇන්ජලෝ මැතිව්ස් නම්කෙරිණ.\r\nඑබැවින් මැතිව්ස් නැවතත් සම්පූර්ණ සුවය ලබා කණ්ඩායමට එක්කර ගැනීම ශ්‍රී ලංකා ක්‍රිකට් ක්‍රීඩාව හමුවේ ඇති විශාල අභියෝගයක් වී තිබේ.\r\nමෙම තත්ත්වයන් සියල්ලම සැලකිල්ලට ගෙන ඇති ශ්‍රී ලංකා ක්‍රිකට් තේරීම් කමිටුව බංග්ලාදේශයේදී පැවැත්වෙන විස්සයි-20 තරග දෙක සඳහා මැතිව්ස් යොදා නොගැනීමට තීරණය කර තිබේ. තේරීම් කමිටුවේ අරමුණ වන්නේ නිදහස් කුසලාන තරගාවලිය සඳහා ශ්‍රී ලංකා නායකයා පරෙස්සම් කරගැනීමයි.\r\n“එයා පසුගිය වසර තුනේදීම දිගින් දිගටම, කිසිම විවේකයක් නැතිවම, ක්‍රීඩා කළා. ඒවායේ ප්‍රතිඵල එන්නේ දැන් තමයි.....අනෙක එයා ටිකක් උස මහත කෙනෙක්. ඒ වගේ සිරුරක බරක් දරාගන්න පාදයේ මස්පිඬු ගොඩාක් ශක්තිමත් වෙන්න ඕනේ” යයි කී තේරීම් කමිටු සභාපතිවරයා....\r\n“අපේ සැලසුම වෙලා තියෙන්නේ අයි. පී. එල්. තරගාවලිය සමයේදී (මාස දෙකකට ආසන්න කාලයක්) සහ කොදෙව් තරගාවලිය වෙනකම් තියෙන විවේකයේදී ඇන්ජලෝව ආයෙමත් සුපුරුදු තත්ත්වයට ගෙන්නයි.” යයිද පැවසීය.\r\nශ්‍රී ලංකා ක්‍රිකට් ප්‍රධාන විධායක නිලධාරී ඈෂ්ලි ද සිල්වා මහතා පසුගිය ඉරිදා ‘ද සන්ඬේ ටයිම්ස්’ පුවත් පතට පවසා තිබුණේ ඇන්ජලෝ මැතිව්ස් තවමත් ප්‍රතිකාර ලබමින් සිටින බවයි.\r\n“එයාගේ තත්ත්වය ටිකක් සංකීර්ණයි. ඒ නිසා අපි මේ ප්‍රශ්නයේ මුලටම කිමිදිලා මොකක් හරි ස්ථාවර විසඳුමක් හොයගන්න ඕනේ. ඒත් ඒක ජෛවයාන්ත්‍රණයෙන් කළ හැකි දෙයක්ද නැත්නම් වෙනත් ක්‍රමයක් අනුගමනය කරන්න වෙනවාද කියලා අපි තවමත් දන්නේ නෑ” යයිද ඈෂ්ලි ද සිල්වා මහතා ද සන්ඬේ ටයිම්ස් පුවත් පතට පවසා තිබිණ.\r\nශ්‍රී ලංකා ක්‍රිකට් ආයතනයේ තවත් උසස් නිලධාරියකු පැවසුවේ නිදහස් කුසලාන තරගාවලියෙන් පසුව ශ්‍රී ලංකා කණ්ඩායමේ භෞත චිකිත්සකවරයාත්, විශේෂඥ වෛද්‍යවරුන් මෙන්ම අභ්‍යාසකවරුන්ගේද සහයෝගය ලබාගනිමින් මැතිව්ස්ගේ ආබාධයට ස්ථාවර විසඳුමක් සොයාගත යුතු බවයි.\r\nමැතිව්ස් බංග්ලාදේශයේදී ආබාධයට ලක්වූ අවස්ථාවේදී ඔහුගේ වෛද්‍ය වාර්තා පරීක්‍ෂා කරන ලද්දේ වෛද්‍ය තරිඳු වෙදසිංහ මහතා විසිනි. එංගලන්තයේ සිටින ශ්‍රී ලාංකික වෛද්‍යවරයකු වෙදසිංහ මහතාගේ විශේෂ උපදේශයක් වූයේ ඇන්ජලෝ නැවතත් තරග බිමට පිවිසීමට පෙර එම්.ආර්.අයි. ස්කෑන් පරීක්‍ෂණයක් කර මෙම ආබාධය සම්පූර්ණයෙන්ම සුව වී ඇත්ද යන්න බැලිය යුතු බවයි."
    },
    {
        "content": "ලබන මැයි සහ ජූනි මාස වලදී ශ්‍රී ලංකා ක්‍රිකට් කණ්ඩායම ටෙස්ට් තරග 3 කින් සමන්විත තරගාවලියකට සහභාගි වීම සඳහා බටහිර ඉන්දීය කොදෙව් දූපත්හි සංචාරයක නිරත වීමට නියමිතය. ඊට දිවා-රාත්‍රී ටෙස්ට් තරගයක්ද ඇතුළත් වේ. \r\nඑම තරගාවලියේ පළමු තරගය ටි්‍රනිඩෑඞ්හිදීද, දෙවැන්න ශාන්ත ලුසියාහිදීද, තෙවැන්න (දිවා-රාත්‍රී) බාර්බඩෝස්හිදීද පැවැත්වීමට නියමිතය. \r\nශ්‍රී ලංකාව මේ දක්වා සහභාගි වී ඇත්ත්‍ෙ එක් දිවා-රාත්‍රී තරගයට පමණක් වන අතර එහිදී පාකිස්තානයට එර‍ෙහිව ලකුණු 68 ක ජයක් ලැබීමට සමත් විය.\r\nශ්‍රී ලංකා කණ්ඩායමක් නිල වශයෙන් බටහිර ඉන්දීය කොදෙව් දූපත්හි සංචාරයක නිරත වන සිවුවැනි අවස්ථාව මෙය වන අතර මින් පෙර පැවැති තරගාවලි තුනේදී කොදෙව් කණ්ඩායම සහ ශ්‍රී ලංකා කණ්ඩායම අතර තරග 6 ක් පැවැත්වී තිබේ. \r\nඉන් එක් තරගයක් ජයගෙන ඇති ශ්‍රී ලංකා කණ්ඩායම තරග 3 ක් පරාජයට පත්වී තරග 2 ක් ජය පරාජයෙන් තොරව අවසන් කරගෙන තිබේ."
    },
    {
        "content": "‘ඩයලොග් 4G- සන්ඬේ ටයිම්ස්’ වසරේ ජනප්‍රියම පාසල් ක්‍රිකට් ක්‍රීඩකයා තේරීමේ තරගයේ (2018) 18 වැනි සතිය නිමාවන විට තවදුරටත් සමස්ත ලංකා පාසල් කාණ්ඩයේ පෙරමුණ තහවුරු කරගැනීමට ගල්කිස්ස සාන්ත තෝමස් විදුහලේ ඩෙලන් පීරිස් සමත්ව සිටියි. ගෙවී ගිය සතිය තුළදී ලබාගත් ඡන්ද 1,630 ත් සමග මේ වන විට ඔහු ලබා සිටින මුළු ඡන්ද සංඛ්‍යාව 22,159 කි. \r\n සමස්ත ලංකා පාසල් කාණ්ඩයේ දෙවැනි ස්ථානයේ රැදී සිටින බම්බලපිටිය ශාන්ත පීතර විදුහලේ සචින් සිල්වා මේ වන විට ලබා සිටින මුළු ඡන්ද සංඛ්‍යාව 13,677 ක් වන අතර ගෙවී ගිය සතිය තුළදී ඔහු ඡන්ද 1,172 ක් ලබාගෙන තිබේ. ඒ අනුව ඩෙලන් සහ සචින් අතර පැවැති ඡන්ද පරතරය 8,482 ක් දක්වා ඉහළ ගොස් තිබේ. \r\n කොළඹ ඩී.එස්. සේනානායක විදුහලේ විහන් ගුණසේකර සහ කොළඹ ආනන්ද විදුහලේ අසේල් සිගේරා පිළිවෙලින් ඡන්ද 4,667 ක් සහ 3,058 ක් බැගින් තවදුරටත් ලබා සමස්ත ලංකා පාසල් කාණ්ඩයේ තෙවැනි සහ සිවුවැනි ස්ථානවල රැදී සිටිති. \r\n නැගී එන කාණ්ඩයේ පෙරමුණ ගෙන සිටින කොළඹ කේරි විදුහලේ දෙනුවන් පෙරේරා ඡන්ද 11,371 ක් ලබා සිටින අතර රත්නපුර ශාන්ත ඇලවීෂියස් විදුහලේ කෙනුල ගුණරත්න ඡන්ද 7,577 ක් ලබා එම කාණ්ඩයේ දෙවැනි ස්ථානයේ පසුවේ. ගෙවී ගිය සතියේදී ඡන්ද 757 ක් ලබාගැනීමට දෙනුවන් සමත්ව ඇති අතර එහිදී කෙනුල ලබාගෙන ඇති ඡන්ද සංඛ්‍යාව 1004 කි. \r\n බාලිකා පාසල් කාණ්ඩයේ පෙරමුණ ගෙන සිටින නුගේගොඩ අනුලා විදුහලේ හර්ෂිතා සමරවික්‍රම සිය ඡන්ද සංඛ්‍යාව 6,752 ක් දක්වා වර්ධනය කරගෙන ඇති අතර එම කාණ්ඩයේ දෙවැනි ස්ථානයේ පසුවන ගම්පහ රත්නාවලී විදුහලේ පබසරා රණබාහු ලබා සිටින ඡන්ද සංඛ්‍යාව 5,539 කි. ඒ අනුව ඔවුන් දෙදෙනා අතර පළමු සහ දෙවැනි ස්ථාන සඳහා පවතින පරතරය ඡන්ද 1213 කි. \r\n මෙම තරගයට අදාළ කූපන්පත් විජය පුවත්පත් සමාගමේ ලංකාදීප, අද, ඬේලි මිරර් සහ ඬේලි එෆ්.ටී. යන දිනපතා පුවත්පත්වලද, ‘සන්ඬේ ටයිම්ස්’ සහ ‘දේශය’ යන සති අන්ත පුවත්පත්වලද අන්තර්ගත වේ. තමන් කැමතිම පාසල් ක්‍රිකට් ක්‍රීඩකයා වෙනුවෙන් මනාප පළ කිරීම සඳහා ලබන වසරේ අප්‍රේල් මාසය දක්වා පාඨකයන්ට අවස්ථාව තිබේ. www.dialog.lk/cricketයන වෙබ් අඩවියට පිවිසීමෙන් අන්තර් ජාලය ඔස්සේ මනාප පළ කිරීමටද පාඨකයන්ට අවස්ථාව හිමිවේ. \r\n කූපන්පත් මගින් යොමු කෙරෙන මනාප සහ අන්තර් ජාලය මගින් පළකරන මනාප සතිපතා ගණනය කෙරෙන අතර එහි නිල ප්‍රතිඵල ‘සන්ඬේ ටයිම්ස්’ පුවත්පතේ මෙන්ම ‘සන්ඬේ ටයිම්ස්’ වෙබ් අඩවියේද ‘ලංකදීප’ පුවත් පතේ සහ ‘කෙළිමඬළ’ වෙබ් අඩවියේත් පළකෙරේ. "
    },
    {
        "content": "ශ්‍රී ලංකාව සහ බංග්ලාදේශය අතර පැවැති පළමු ටෙස්ට් තරගයෙන් අනතුරුව අන්තර් ජාතික ක්‍රිකට් සභාව විසින් නිකුත් කරන ලද නවතම ශ්‍රේණිගත කිරීම්වලට අනුව ස්ථාන 12 ක් ඉදිරියට පැමිණෙමින් ටෙස්ට් පිතිකරුවන් අතර 23 වැනි ස්ථානයට පත්වීමට ශ්‍රී ලංකා කණ්ඩායමේ මුල් පෙළ පිතිකරු කුසල් මෙන්ඩිස් සමත්ව සිටියි.\r\nඅවසන් වරට ඉන්දියාවට එරෙහිව පැවැති ටෙස්ට් තරගාවලියේදී ශ්‍රී ලංකා කණ්ඩායමේ ස්ථානයක් අහිමි වූ කුසල්, බංග්ලාදේශ තරගාවලියේදී නැවතත් කණ්ඩායමට ඇතුළත් විය. චන්දික හතුරුසිංහ මහතා පුහුණුකරු ධූරය බාරගැනීමෙන් පසු ශ්‍රී ලංකා පිල සහභාගි වූ පළමු ටෙසට් තරගයේදීම ලකුණු 196 ක් රැස්කිරීමට සමත් විය.\r\nඉන්දියාවට එරෙහිව පැවැති අවසන් ටෙස්ට් තරගයේදී මෙන්ම බංග්ලාදේශයට එරෙහිව පැවැති පළමු ටෙස්ට් තරගයේදීද ශතක ලබාගත් ධනංජය ද සිල්වා ස්ථාන 8 ක් ඉදිරියට එමින් ටෙස්ට් පිතිකරුවන් අතර 38 වැනි ස්ථානයට පත්ව සිටියි. ඉන්දීය තරගාවලියේදී ටෙස්ට් වරම් දිනාගත් රොෂේන් සිල්වා සිය මංගල ටෙස්ට් තරගයේදීම අර්ධ ශතකයක් ලබාගනිමින් ශ්‍රී ලංකා කණ්ඩායම පරාජයෙන් ගලවාගත් අතර බංග්ලාදේශයට එරෙහි පැවැති තරගයේදී ලබාගත් ශතකයත් සමගින් ස්ථාන 28 ක් ඉදිරියට පැමිණ තිබේ. මේ වන විට ඔහු ටෙස්ට් පිතිකරුවන් අතර 78 වැනි ස්ථානයේ පසුවේ.\r\nටෙස්ට් ශ්‍රේණිගත කිරීම්වලට අනුව පළමු පිතිකරුවන් 10 දෙනා අතර රැදී සිටි එකම ශ්‍රී ලංකා පිතිකරුවා වන දිනේෂ් චන්දිමාල්, මේ වන විට ලබා සිටින ප්‍රසාද ලකුණු සංඛ්‍යාව 746 කි. එය සිය ක්‍රීඩා දිවියේදී ඔහු ලබාගත් ඉහළම ප්‍රසාද ලකුණු සංඛ්‍යාව ලෙසද සටහන් වේ.\r\nබංග්ලාදේශ තරගය ආරම්භ වීමට පෙර ටෙස්ට් පිතිකරුවන් අතර 24 වැනි ස්ථානයේ පසුවූ ශ්‍රී ලංකා ආරම්භක පිතිකරු දිමුත් කරුණාරත්න, එම තරගයේදී ලකුණු නොලබා දැවී යෑම නිසා ස්ථාන 4 ක් පසුබසිමින් 28 වැනි ස්ථානයට ඇද වැටී ඇත.\r\nලොව පළමු ටෙස්ට් පන්දු යවන්නන් 10 දෙනා අතර රැදී සිටි එකම ශ්‍රී ලංකා පන්දු යවන්නා වූ රංගන හේරත් බංග්ලාදේශ ටෙස්ට් තරගයේදී කැපී පෙනෙන දස්කම් නොදැක්වීම හේතුවෙන් 6 වැනි ස්ථානයේ සිට 7 වැනි ස්ථානය දක්වා ස්ථානයක් පසුබැස තිබේ. මේ වන විට ඔහු ලබා සිටින ප්‍රසාද ලකුණු සංඛ්‍යාව 784 කි."
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ සුපිරි කණ්ඩායම් අට සමගින් පැවැත්වෙන තරග වටයේ දෙවැනි සතිය අවසන්වන විට ප්‍රසාද ලකුණු සටහනේ තවත් ඉදිරියට යෑමට ප්‍රසාද ලකුණු 82.02 ක් ලබාගත් හලාවත මේරියන්ස් කණ්ඩායම සමත්විය.\r\nමූලික වටයේ රැස්කළ ප්‍රසාද ලකුණු සමගින් සුපිරි වටය සදහා පැමිණි හලාවත මේරියන්ස් කණ්ඩායම තරග 5 කට සහභාගිවී ඉන් තරග 4 ක් ජයගෙන ඇති අතර එක් තරගයක ලකුණු සමවීමෙන් අවසන්වී ඇත.\r\nප්‍රසාද ලකුණු 70.81 ක් ලබාගත් එස්.එස්.සී. කණ්ඩායම දෙවැනි ස්ථානයෙත් ප්‍රසාද ලකුණු 54.01 ක් ලබාගත් බී.ආර්.සී. කණ්ඩායම ප්‍රසාද ලකුණු සටහනේ තෙවැනි ස්ථානයෙත් පසුවන්නේය.\r\nපළඟ ශූරතාව සදහා පැවැත්වෙන තරග වටයේ දෙවැනි සතිය අවසන්වන විට ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 42.74 ක් ලබාගත් ද්‍රවිඩ සංගම් පිල සමත්විය.\r\nබදුරලිය කණ්ඩායම ප්‍රසාද ලකුණු 36.24 ක් ලබාගනිමින් දෙවැනි ස්ථානයෙත් යුදහමුදා කණ්ඩායම ප්‍රසාද ලකුණු 35.95 ක් ලබාගනිමින් ප්‍රසාද ලකුණු සටහනේ තෙවැනි ස්ථානයෙත් පසුවන්නේය."
    },
    {
        "content": "අන්තර් සමාජ පළමු පෙළ ක්‍රිකට් තරගාවලියේ ‘බී’ ශ්‍රේණිය යටතේ පැවැත්වෙන තරගාවලියේ අටවැනි සතිය අවසාන වන විට ප්‍රසාද ලකුණු සටහනේ පෙරමුණ ගැනීමට ප්‍රසාද ලකුණු 75.07 ක් ලබාගත් මීගමුව ක්‍රීඩා සමාජය සමත්විය.\r\n තරග හතකට සහභාගිවී ඇති මීගමුව ක්‍රීඩා සමාජය තරගයක් ජයගෙන ඇති අතර තරග පහක් ජය පරාජයෙන් තොරව අවසන් කරගෙන එක් තරගයක ලකුණු සමවී ඇත.\r\n ප්‍රසාද ලකුණු 69.15 ක් ලබාගත් ලංකන් ක්‍රීඩා සමාජයට ප්‍රසාද ලකුණු සටහනේ දෙවැනි ස්ථානය හිමිවී ඇති අතර ප්‍රසාද ලකුණු 67.44 ක් ලබාගත් ගුවන් හමුදා ක්‍රීඩා සමාජය ප්‍රසාද ලකුණු සටහනේ තෙවැනි ස්ථානය දක්වා පහත වැටී ඇත."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ III වැනි කොටසේ තරගයකදී කිරිඳිවැල මධ්‍ය මහා විද්‍යාලයට එරෙහිව ඉනිමක සහ ලකුණු 123 ක ජයක් හිමිකර ගැනීමට ගලහිටියාව මධ්‍ය මහා විද්‍යාලය ඊයේ (06 වැනිදා) සමත්විය. මෙම තරගය කිරිඳිවැල උපාලි ගුණරත්න ක්‍රීඩාංගණයේදී පැවැත්විණි.\r\nගලහිටියාව මධ්‍ය මහා විද්‍යාලයේ සෙනේෂ් නදීශාන් (81) අර්ධ ශතකයක් සහ කඩුලු 3 ක් දවාගනිමින් පිත්තෙන් මෙන්ම පන්දුවෙන්ද දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී බලපිටිය රේවත විද්‍යාලයට එරෙහිව ඉනිමක සහ ලකුණු 196 ක ජයක් හිමිකර ගැනීමට මහනුවර ශාන්ත අන්තෝනී විද්‍යාලය ඊයේ (06 වැනිදා) සමත්විය. මෙම තරගය රත්ගම මහජන ක්‍රීඩාංගණයේදී පැවැත්විණි.\r\nමහනුවර ශාන්ත අන්තෝනී විද්‍යාලයේ සුනෙර ජයසිංහ (133) සහ මොහොමඞ් අබ්සාර් (113) ශතක රැස්කරමින් පිත්තෙනුත් නිම්නක ජයතිලක කඩුලු 9 ක් දවාගනිමින් පන්දුවෙනුත් දස්කම් දැක්වූහ."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ II වැනි කොටසේ තරගයකදී අනුරාධපුර මධ්‍ය මහා විද්‍යාලයට එරෙහිව ඉනිමක සහ ලකුණු 195 ක ජයක් හිමිකර ගැනීමට කළුතර තිස්ස විද්‍යාලය ඊයේ (06 වැනිදා) සමත්විය. මෙම තරගය කළුතර තිස්ස විද්‍යාලීය ක්‍රීඩාංගණයේදී පැවැත්විණි.\r\nදක්ෂ පන්දුයැවීමක නිරතවූ කළුතර තිස්ස විද්‍යාලයේ රොහාන් සංජය ලකුණු 77 කට කඩුලු 5 ක් දවාගනිමින් පන්දුවෙන් දස්කම් දැක්වූ අතර ඔහුට අනගි සහයක් දැක්වූ රොහාන් සංජය ලකුණු 61 කට කඩුලු 7 ක් දවාගත්තේය."
    },
    {
        "content": "ශ්‍රී ලංකාව සහ බංගලාදේශය අතර පළමු ටෙස්ට් තරගය පැවැති චිතගොන් හි අහමඞ් චවුද්‍රි ක්‍රීඩාංගණය ටෙස්ට් තරගවලට නුසුදුසු බවට එම තරගයේ තීරකවරයා ලෙස කටයුතු කළ  ඩේවිඩ් බූන් මහතා අන්තර් ජාතික ක්‍රිකට් සභාවට වාර්තා කර තිබේ.\r\nඊට හේතු වී ඇත්තේ එම තරගයේදී කණ්ඩායම් දෙකේ පිතිකරුවන් ශතක 5 ක් සහ අර්ධ ශතක 6 ක් වාර්තා කිරීමට සමත් වීමත්, තරගය පැවැති දින 5 දී පන්දු යවන්නන්ට දවාගත හැකි වූයේ කඩුලු 24 ක් පමණක් වීමත්ය.\r\n චිතගොන් තණතිල්ලේ වේග පන්දු යවන්නන්ට කිසිදු දෝලනයක් ලබාගත නොහැකිවූ  බවත්, තරගය පුරා පන්දුවේ ඉපිළීමේ වෙනස්කම් තිබූ බවත්, දඟ පන්දු යවන්නන්ට පන්දුව දඟකැවීමට කිසිදු ඉඩක් නොලැබුණ බවත් බූන් මහතාගේ වාර්තාවේ සටහන් වේ.\r\nබූන් මහතාගේ වාර්තාව සැලකිල්ලට ගැනීමෙන් අනතුරුව ජාත්‍යන්තර ක්‍රිකට් නීති රීති වලට අනුව චිතගොන් ක්‍රීඩාංගණයට දඩුවම් ලකුණුක් ලබාදීමට අන්තර් ජාතික ක්‍රිකට් සභාව පියවර ගෙන තිබේ.\r\nඉදිරි වසර 5 ක කාලය සඳහා එම දඩුවම් ලකුණු බල පැවැත්වෙන බවත්, එම කාල සීමාවේදී  තවත් දඩුවම් ලකුණු 5 ක් එක් වුවහොත් අහමඞ් චවුද්‍රි ක්‍රීඩාංගණයේදී තරග පැවැත්වීම වසර 5 කට තහනම් කිරීමට සිදුවන බවත් අන්තර් ජාතික ක්‍රිකට් සභාව නිවේදනය කළේය.\r\nශ්‍රී ලංකා කණ්ඩායමේ අරම්භක පිතිකරු දිමුත් කරුණාරත්නද තරගයෙන් අනතුරුව චිතගොන් ක්‍රීඩාංගණය ටෙස්ට් තරග සඳහා නුසුදුසු බව පවසා සිටියේය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී පානදුර ශාන්ත ජෝන් විද්‍යාලයට එරෙහිව පළමු ඉනිමේ ජයක් හිමිකර ගැනීමට කෝට්ටේ ජනාධිපති විද්‍යාලය ඊයේ (06 වැනිදා) සමත්විය. මෙම තරගය පානදුර ශාන්ත ජෝන් විද්‍යාලීය ක්‍රීඩාංගණයේදී පැවැත්විණි.\r\nකෝට්ටේ ජනාධිපති විද්‍යාලයේ රිෆාස් මොහොමඞ් (70), ටශික නිර්මාල් (92), හිරුණ සිගේරා (81) සහ ගනිඳු දෙව්මිණ (61) අර්ධ ශතක රැස්කරමින් පිත්තෙන් දස්කම් දැක්වූ අතර හසිඳු ප්‍රමුක කඩුලු 7 ක් දවාගනිමින් පන්දුවෙන් දස්කම් දැක්වීය."
    },
    {
        "content": "‘සිංගර් කුසලාන’ වයස 19 න් පහළ ක්‍රිකට් තරගාවලියේ පළමු කොටසේ තරගයකදී කොළඹ ශාන්ත පීතර විද්‍යාලයට එරෙහිව පළමු ඉනිමේ ජයක් හිමිකර ගැනීමට කොළඹ නාලන්ද විද්‍යාලය ඊයේ (06 වැනිදා) සමත්විය. මෙම තරගය කොළඹ නාලන්ද විද්‍යාලීය ක්‍රීඩාංගණයේදී පැවැත්විණි.\r\nලක්ෂිත රසාංජන කඩුලු 5 ක් දවාගනිමින් කොළඹ නාලන්ද විද්‍යාලය වෙනුවෙන් පන්දුවෙන් දස්කම් දැක්වීය."
    }
]